---HOOFDSTUK--- 17.

VERHEERLIJKING OP DE BERG. DE MAANZIEKE GENEZEN. DE DIDRACHMEN.

II. Vs. 1-13 (zie ook). Acht dagen na de gesprekken, die de Heere in de vorige afdeling met de discipelen had gehouden, toen Hij Zich intussen weer had afgezonderd, verlaat Hij met de drie discipelen, die een bijzondere plaats innemen, tegen de avond de herberg, waar Hij Zich ophield, Hij leidt hen op een hoge berg. Hier brengt Hij de nacht door in het gebed, terwijl de discipelen eindelijk in slaap vallen. Als Hij vervolgens in de morgen van de volgenden dag wordt verheerlijkt en Mozes en Elia bij Hem komen en met Hem over zijn lijden handelen, ontwaken de discipelen; zij zijn als het ware tot het leven teruggeroepen door de kracht van de verschijning, die in hun dichte nabijheid voorviel.  Slechts een korte tijd hebben zij die voor  ogen  en  horen  zij  met  hun  oren  het  gesprek  en  smaken  zij  de  krachten  van  de toekomende wereld in hun hart, of Mozes en Elia beginnen zich weer terug te trekken. Petrus wil  het  uit  elkaar  gaan  van  de  heilige  vergadering  door  een  onbedachtzaam  woord verhinderen. Nu juist neemt een lichte wolk de hemelburgers op, uit de wolk komt een stem van God de Vader, die Jezus voor Gods lieve Zoon verklaart, in wie Hij een welbehagen heeft, en de discipelen op Hem wijst en hen aan deze als de ware Middelaar toevertrouwt. Het gaat nu deze drie evenals de Psalmist, die spreekt (Ps. 119: 120): "Het haar van mijn vlees is te berge gerezen van verschrikking voor U. " Zij vallen van schrik op hun aangezicht en pas toen de Heere hen aanraakt en hen vertroost en toespreekt, zijn zij in staat zich op te heffen; maar nu is alles voorbij. Op de terugweg gebiedt Jezus hun, dit gezicht te verzwijgen tot aan Zijn opstanding. Zij nemen dit gebod ter harte, maar hebben nog velerlei vragen ten opzichte van de opstanding, waarvan de Heere heeft gesproken, en over de wederkomst van Elia, waarop de schriftgeleerden wijzen, en geven daardoor stof tot gesprek op de verdere weg naar de herberg.

(Evangelie op de zesde zondag na Epifanieën)

De Epifanieën-perikopen verkrijgen een heerlijk slot. De verheerlijking van de Heere is de kostelijkste sluitsteen van deze tijdruimte van de Epifanie van Gods Zoon, deze openbaring van God. Zij is een voorspel van het heerlijk einde en openbaart alzo in profetisch perspectief de tijd van de verkwikking, de tijd van de verheerlijking, die aan het einde van deze tijd begint. Wij hebben hier een teken en onderpand, dat het werk van de Heere, ondanks alle hindernissen, die de laatste twee perikopen deden zien, ten einde toe zal worden volbracht.

Deze gebeurtenis uit het leven van onze Heer staat met recht op de grens van de tijd van Epifanieën en de lijdensweken; want  een Epifanie,  een verschijning en openbaring van de Heere zonder voorbeeld, en een aankondiging van het lijden en sterven, zoals wij die ook nergens lezen, vinden wij hier bij elkaar.

De  openbaring  van  de  profetische  heerlijkheid  van  Christus  in  de  Evangeliën  van  de Epifanieën-zondagen is een, die steeds opklimt; het eerste aanbreken van het licht. Hij komt tot de mens met heil en genade; Hij geneest zieken; Hij gebiedt over de elementen; heerlijker nog  is  het,  dat  Hij  ondanks  Zijn  macht  en  kracht  zo  lankmoedig  en  geduldig  is;  het

allerheerlijkst wordt Hij bewezen de waarachtige Profeet te zijn in de verheerlijking. Op de berg verschijnt Hij en de grootste profeten van het oude verbond, Mozes en Elia, spreken met Hem; de Vader noemt Hem Zijn lieve Zoon, in wie Hij een welgevallen heeft, en die wij moeten horen. Zo betuigt de stem van de eeuwige Vader zelf, dat Hij de hoogste profeet is, en daarmee stemt overeen de getuigenis van Christus zelf en die van Zijn heilige apostelen.

1. En na zes dagen, die intussen sinds het gesprokene in hoofdstuk  .  16:  13vv. verlopen waren, dus omtrent acht dagen na deze woorden (Luk. 9: 28), nam Jezus, die Zich met Zijn discipelen  van  Caesarea  steeds  meer  naar  het  noorden  gewend  had,  als  getuigen  van  de buitengewone zaak, die nu met Hem voorvallen zou, met Zich Petrus en Jakobus, de oudere 10: 4") en Johannes, zijn (Jakobus’) broeder. Deze zonderde de Heere van de overige af, die Hij beneden in het huis (Mark. 9: 28) achterliet, en bracht hen op een hoge berg alleen om te bidden.

Dat Jezus slechts Zijn meest vertrouwde discipelen meeneemt, bewijst dat Hij een voorgevoel heeft van een geheim, dat daar zal worden beleefd. De opstanding van Jezus wordt in de Schrift nu eens als een daad van Jezus, dan eens als een daad van de Vader voorgesteld; daarom kan men ook denken, dat de verheerlijking het werk van beiden is. Zij bevatte het zekere bewijs, dat Jezus rijp was om dadelijk de hemel in te gaan, dat dus de dood, die Hij tegemoet ging, vrijwillig was. Datgene, waarvan bij ieder edel mens een klein gedeelte als afbeelding van de zielenadel voor handen is in het oog, in het aangezicht, in de bewegingen, van  de  gehele gestalte,  was hij de heilige Mensenzoon in volmaaktheid.  Bij hetgeen aan Hemzelf gebeurd is, komt de eerbiedige begroeting van de vertegenwoordigers van het Oude Verbond, eindelijk de stem uit de hemel, dezelfde, die bij Zijn doop door Hem vernomen werd. Hoe menselijker wij ons Jezus voorstellen, hoe smartelijker ons Zijn besluit voorkomt, om Zich in de handen van Zijn vijanden over te geven, zoveel te meer moet het duidelijk worden, hoe gewichtig dit alles niet alleen voor de discipelen, maar ook voor Jezus zelf was. -Op de bekentenis, dat Hij gewillig was te sterven, die Hij aan de Jordaan gedaan heeft, is een antwoord van de hemel gevolgd; zo  volgt ook op de verkondiging van Zijn dood aan de discipelen een antwoord van de hemel. Nadat wij zo in het algemeen het juiste gezichtspunt verkregen  hebben,  waaruit  wij  onze  geschiedenis  kunnen  beschouwen,  zullen  wij  de bijzondere omstandigheden nader in ogenschouw nemen. Alle drie Evangelisten brengen de verheerlijking in nauw verband met dezelfde gebeurtenis, namelijk met de aankondiging van het lijden in het vorige hoofdstuk. Zes dagen na deze aankondiging gebeurde, wat hier verteld wordt, zo vertellen Mattheus en Markus, en de kerkvaders vinden in deze opgaaf van de tijd een aanwijzing van de zes eeuwen (2 Petrus . 3: 8), die in de wereldgeschiedenis voorbijgaan zullen totdat de Heere komt in Zijn heerlijkheid. Dat het volle dagen zijn, dus noch de dag van de aankondiging van het lijden, noch die van de verheerlijking mee te rekenen zijn, ziet men uit  Lukas,  die zich bedient  van de uitdrukking  "omtrent  acht  dagen.  " Dus valt  de verheerlijking  en  de  aankondiging  van  Zijn  lijden  op  een  en  dezelfde  dag  van  de  week, waarschijnlijk  op  een  zondag  (de  aankondiging  van  Zijn  lijden,  omstreeks  op  18  en  de verheerlijking op 25 september). Zes dagen vóór Pasen, op de eerste dag na de Sabbat, hield Jezus Zijn intocht in Jeruzalem, door het volk plechtig als Messias uitgeroepen. Op de zesde dag daarna stierf Hij aan het kruis; op de zevende rustte Hij in het graf, en op de morgen van de achtste dag, van de eerste dag van de nieuwe week, stond Hij uit de doden op.

De berg, waarop de verheerlijking heeft plaatsgehad is, naar de eerst met de vierde eeuw beginnende overlevering, de Thabor in Neder-Galilea 4: 6); maar deze gedachte schijnt haar oorsprong  alleen  aan  een  poëtisch  belang  te  danken  te  hebben.  "Afgescheiden  van  alle naburige bergen, verheft hij zich met zijn bossen als een altaar in het veld. De top bestaat uit een langwerpige vlakte, 15 minuten lang en 8 minuten breed, en heerlijk is het uitzicht, dat zich hier voor ons oog aanbiedt, niet zozeer wegens de hoogte van de berg, als om zijn ligging tussen de wonderbare diepten in het oosten, de majestueuze hoogten in het noorden en de brede kloven in het zuiden. Zoals een echo van een verafgelegen bergwand antwoordt het verblindende wit van de sneeuw op de Anti-libanon, op de scherpe donkere kleuren, die de aanblik op de grond en op de vlakte van Tiberias geeft. Onmiddellijk aan uw voeten strekt zich de vlakte van Jizreël uit met haar vruchtbare velden; aan de andere zijde verheft zich de liefelijke Karmel en achter deze berg blinkt de schitterende vloed van de Middellandse Zee; achter de bergen van Efraïm liggen de heuvels van Jeruzalem verborgen. " Wij moeten echter met alle dergelijke schilderingen vol verrukking voor ons, zeggen, dat er nu van geheel iets anders sprake was dan van mooie uitzichten in de wijde wereld,  dat de discipelen eerder behoefte hadden aan een "tweevoudig uitzicht in gindse zijde, in het rijk van de helden van het  Oude  Verbond  en  de  toekomst  van  de  verheerlijking  van  hun  Heer  in  het  Nieuwe Verbond. " Alles spreekt het tegen, dat Thabor in waarheid de "heilige berg" geweest is, waarop Petrus met de beide andere apostelen bij de Heere waren, Zijn heerlijkheid zagen en de stem uit de hemel hoorden (2 Petrus . 1: 16vv. ). De berg was in vroegere tijden niet zo woest  en  onbewoond,  als  hij heden  ten  dage  is.  Omdat  zijn  dichtere  en  meer  afgelegen omgeving sterk bevolkt en met steden bezet was (Joz. 19: 12; 1 Kron. 6: 72), had de Heere hier  met  Zijn  discipelen  niet  "alleen"  (Mark.  9:  2)  kunnen  zijn,  ook  was  de  berg  van Antiochus de Grote af (sinds 218 v. Chr. ) tot op de belegering door de Romeinen na de verwoesting van Jeruzalem voortdurend een plaats van strijd en geenszins tot een heiligdom van de vrede geschikt. Wat het echter het meest tegenspreekt, is de tekst zelf; want wanneer 5-6 dagreizen voldoende waren geweest om de Heere, die omstreeks 12 mijl van Caesarea was, naar de Thabor te brengen, zo had Hij toch met het volk in Galilea niets meer te doen, en de  Evangelisten,  die  juist  in  deze  periode  van  de  geschiedenis,  zo  zorgvuldig  zijn  in  de opgave  van  tijd  en  plaats,  laten  Hem uitdrukkelijk  pas  na  de  verheerlijking  naar  Galilea terugkeren (vs. 22 Mark. 9: 30). Volgens de gehele samenhang zijn wij aan de opvatting gebonden, dat Jezus in de omstreken van Caesarea zelf op een berg geklommen is. Bovendien wordt deze ons nog in het bijzonder als een hoge berg aangeduid; daar kan men voor het naaste denken aan de slechts twee mijl van Caesarea verwijderde zuidelijkste top van de grote Hermon 3: 9) bij de plaats Kefr Dawar. Het schijnt zeer bijzonder dat de Heere slechts drie van Zijn discipelen met Zich neemt, omdat de geloofsversterking, die zij door het zien van Zijn heerlijkheid en het horen van de hemelse stem ervaarden, voor allen, zoals men denken kan, een even grote behoefte was. Hier echter, zowel als bij de opwekking van het dochtertje van Jaïrus (Mark. 5: 37) en bij de zielenstrijd in Gethsémané (hoofdstuk . 26: 37), waar het ook deze drie zijn, die Hij alleen met Zich neemt, is er in de eerste plaats minder sprake van een geloofsversterking voor de discipelen als wel van een getuigen voor de Heere, en daarin handelt Hij naar de wet in Deut. 19: 15 , dat in de mond van twee of drie getuigen alle woord bestaat.  Juist  Petrus,  Johannes  en  zijn  broeder  Jakobus  worden  uitgekozen,  om  daarvan getuige te zijn, terwijl zij voor de eerste tijden van de stichting van de kerk tot haar pilaren verkoren waren. Als zodanig komen dan ook Petrus en Johannes in Hand. 3: 4 en 8: 14vv.

duidelijk voor. Dat Jakobus eveneens een verheven ambt in de kerk bekleedde, blijkt daaruit, dat Herodes Agrippa I hem tot het eerste offer van zijn vervolging van de gemeente maakt (Hand. 12: 1vv. ), en hoeveel er juist aan een Jakobus naast een Petrus en Johannes gelegen geweest moet zijn, wordt verder daaruit duidelijk, dat de jongere spoedig in de plaats van de oudere Jakobus treedt in de leiding van de algemene aangelegenheden van de kerk (Uit 10: 4; Hand. 12: 17; 15: 13vv. ; 21: 18vv. Gal. 1: 19; 2: 9 en 12). Staat namelijk het getal van de apostelen in onloochenbare betrekking tot de 12 geslachten of stammen van de kinderen van Israël, en kenschetst dit de op deze grond gebouwde gemeente als het wettige Israël, dat de belofte erft, evenals zij het ook leert verstaan, in welke zin Paulus het meent, wanneer hij in Rom. 11: 26 voorzegt, dat eens "geheel Israël" nog zalig worden zal, (niet het volle getal van alle personen in het bijzonder, maar het getal van de 12 stammen in een gelijk berekende omvang naar Openbaring . 7: 4vv. , evenzo staat ook het drietal van de meest vertrouwde discipelen  van  de  Heere  in  betrekking  tot  de  drie  aartsvaders  van  het  uitverkoren  volk. Evenals   zich   in   deze   de   drie   hoofddeugden   van   het   godsdienstig   leven   voor   de oudtestamentische gemeente vertonen, zo ook in ons drietal voor de nieuwtestamentische: Petrus de man van het geloof, Johannes de man van de liefde, Jakobus de man van de hoop. In 1 Kor. 13: 13 plaatst de apostel de hoop op de tweede en de liefde op de derde plaats, omdat hij over de liefde wilde roemen en omdat hij van de liefde het "blijven" nog in een meer bijzondere zin zeggen kan (vs. 8vv. ). Ook van Johannes heeft de Heere gewild, dat hij bleef totdat Hij kwam (Joh. 21: 22vv. ). Deze drie nemen nu niet alleen op deze plaats (vgl. Mark. 5: 37; 14: 33), maar ook in de aantekeningen van de apostelen (Mark. 3: 16vv. en Hand. 1: 13), een rangorde aan, die aan die rangschikking van de drie deugden beantwoordt. In twee apostelen met dezelfde naam, zoals wij gezien hebben, verdeelt zich de vertegenwoordiging van de hoop: Jakobus I en II. Daarin ligt een zinnebeeldige voorstelling van het lot, dat de hoop in en omtrent Israël ondergaat: Jakobus I valt vroegtijdig als het eerste offer van de vervolging, en stelt de hoop voor, die bij Israël’s eerste roeping tot het heil in Christus te schande is geworden; Jakobus II was, voordat de duivelse kloekmoedigheid van de vijanden van Christus in het jaar 62 na Chr. , voor het uiterlijke over Hem de overwinning behaalde, en het volk op de weg van het verderf meesleepte, op het punt om het Joodse paasfeest in een Christelijk feest te veranderen, en is het onderpand van die hoop, die voor en over Israël nog overgehouden is. Jakobus wordt zo een verdere vertegenwoordiging van dat volk, waaraan zijn  naam  ons  herinnert.  Aangaande  de  roeping  tot  de  kerk  van  Jezus  Christus,  wordt Johannes van zelf de vertegenwoordiger van de Oosterse kerk, die hij in de laatste jaren van zijn leven bestuurde en waarvoor allereerst de 7 zendbrieven in Openbaring . 2 en 3 hem gedicteerd  werden;  dat  Petrus  dus  de  vertegenwoordiger  van  de  kerk  van  het  westen geworden is,  behoeft  geen verdere aanwijzing.  Dit  geeft  nu  ook  een nadere opheldering, waarom de Heere het toegelaten en gedeeltelijk zelf zo geschikt heeft, dat de idee van het patrimonium Petri, of het erfgoed van de heilige Petrus zo’n grote rol in de kerkgeschiedenis heeft mogen spelen, totdat die met de wederaanneming van Israël uitgespeeld zal zijn.

2. Daar bad toen de Heere, waarschijnlijk de gehele nacht door, terwijl de discipelen door de slaap  werden  overweldigd.  Plotseling  schrokken  deze  wakker  en  zagen  wat  inmiddels gebeurd was (Luk. 9: 32). En Hij werd voor hen veranderd van gedaante. Hij kwam hun voor als in hemelse heerlijkheid; en Zijn aangezicht blonk als de zon, zoals het ook eens met de rechtvaardigen in hun toekomst wezen zal (hoofdstuk . 13: 43 Dan. 12: 3), en Zijn kleren

werden wit als het licht (Ps. 104: 2); door de lichtglans van het heilig lichaam doordrongen, glinsterden zij in een witheid als die van de sneeuw, zodat geen schilder op aarde ze zo wit maken kan (Mark. 9: 3).

3. En ziet, van hen, van de discipelen, toen hun ogen verder zagen op hetgeen bij Jezus was, werden gezien Mozes en Elias. Deze stonden in hemelse glans, waartoe zij waren ingegaan, de ene, nadat hij aan het verderfelijke ontrukt was 34: 6"), de andere, toen hij in het onweer ten hemel voer (2 Kon. 2: 11) aan Zijn beide zijden (Mal. 4: 4vv. ), met Hem samensprekende over de uitgang, die Hij volbrengen zou te Jeruzalem (Luk. 9: 31).

4. Na het eindigen van dat gesprek weken die beide hemelingen weer van Hem (Luk. 9: 33). En  Petrus,  op  dat  weggaan,  het  teken  van  het  ten  einde  spoeden  van  die  heerlijkheid, antwoordende zei tot Jezus, toen die macht had deze hemel langer op aarde te houden: Heere, het is goed dat wij hier zijn, waar Gij met ons in hemels gezelschap vertoeft. Laat ons langer tezamen blijven. Zo Gij wilt, laat ons, Uw drie discipelen, hier drie tabernakels, hutten van loof, maken, voor U een en voor Mozes een en voor Elia een. Hij wist echter niet wat hij zei; de ontsteltenis alleen bracht er hem toe om met de uitdrukking van het verlangen van Zijn hart zo’n ongerijmd voorstel te verbinden.

Op de avond ging Onze Heere dikwijls op hoge bergen om in de diepe, ongestoorde stilte van zo’n oponthoud te bidden. Zo was het ook ditmaal, want het was avond, toen Hij de heilige berg beklom. Dat toont ons niet alleen de gehele vorm van de geschiedenis, maar ook in Lukas de uitdrukkelijke vermelding van de diepe slaap, waaruit Petrus en de beide anderen, die  Jezus  vergezelden,  door  het  hemelse  gezicht  opgewekt  werden.  Waakzame  mannen worden  op  klaarlichte  dag  niet  door  een  diepe  slaap  overvallen,  ten  minste  niet  in  een gezelschap, dat men vreest en bemint.

Wat het gebed van Jezus aangaat, waarmee Hij tot het aanbreken van de dag voortging, Zijn woord laat ons in vs. 21 een blik in de zedelijke arbeid werpen, die Zijn roeping ook van Hem gevorderd heeft; want  de natuurlijke betekenis van het  woord is, dat  niet  alleen voor de discipelen, maar zelfs ook voor de Meester, de overwinning in die aangelegenheid, slechts door de machtigste concentratie of inspanning van de ziel tot het bidden om Gods kracht, slechts door de ernstigste worsteling van de ziel te verkrijgen was.

"Verheerlijken"  betekent  iets  helder  en  duidelijk  maken;  iemand  met  licht  en  heerlijkheid versieren, met glans en schoonheid omgeven. Dit kan op een dubbelde wijze plaatsvinden, 1) op declaratieve (aantonende) wijze, wanneer men het bestaan, de verhevenheid en waarde van een persoon doet erkennen, zijn volmaaktheden roemt en ze anderen met levendige kleuren voor ogen schildert. In deze zin is het, dat God verheerlijkt wilde worden (Exod. 14: 17). Dat was het hoofddoel van Jezus bij Zijn menswording en in Zijn gehele wandel op aarde, om de heerlijkheid van God in Zijn persoon uit te drukken, en de mensen door leer en voorbeeld uit te nodigen om die te erkennen (Joh. 17: 4; 1: 6; 7: 18; 8: 50). In het bijzonder verheerlijkte Hij Zijn Vader door Zijn volkomen gehoorzaamheid tot de dood van het kruis; daar plaatste Hij Zijn heiligheid en liefde, Zijn wijsheid en waarheid in het helderste licht. De Vader echter verheerlijkte Jezus op de declaratieve wijze, toen Hij Zijn verborgen waarde en verhevenheid

tentoonspreidde, in een helder licht plaatste, deels door de stem uit de hemel, deels door de wonderen, die Hij aan Hem en in Hem volbracht, deels door Zijn lijden en sterven, Zijn opstanding en hemelvaart (Joh. 12: 28; 16: 4 Hand. 3: 13). De Heilige Geest verheerlijkt Jezus in de harten (Joh. 16: 14), wanneer Hij de heerlijkheid van Christus, van Zijn persoon, van Zijn ambt, van Zijne  genadegoederen geheel en van alle zijden onthult, en levendige indrukken daarvan in het  hart  geeft. Hij ontsteekt  daartoe een licht  in het  verstand, doet gevoelens van dankbare liefde ontstaan, en wekt de wil op tot een innige overgave aan Jezus; die dan van harte in Hem geloven, Hem in oprechte liefde aanhangen, hun kruis gewillig op zich nemen en zich naar Zijn beeld laten hervormen, in hen is Hij verheerlijkt (Joh. 17: 10), en Zijn reinheid spiegelt zich in hen af met een ongedekt aangezicht (2 Kor. 3: 18).
2) In een reële (daadwerkelijke) zin gebeurt het, wanneer God Zijn heerlijkheid, Zijn glans op iemand legt, wanneer Hij het geringe tot het hogere, het vlees tot de geest verheft, uit de duisternis het licht tevoorschijn roept, en een aandeel geeft aan Zijn goddelijke heerlijkheid. Om zo’n verheerlijking bad Jezus vóór Zijn sterven (Joh. 12: 28; 17: 1, 5); deze is in de volle zin van het woord, zoals Stier zegt, de verhoging en verheffing van Zijn mensheid, van Zijn vlees en bloed tot het goddelijke, als een loon voor Zijn vernedering en verzoening, en tot een zegen voor ons. Hierover handelt Joh. 6 Deze verheerlijking heeft haar bepaalde trappen en eindigt met de opneming van Jezus in de volle, bovenaardse heerlijkheid van God, waarin Hij als mensenzoon ingaat; aan Zijn volgelingen is echter  de  deelname aan deze heerlijkheid beloofd,  waartoe  werkelijk  de  verheerlijking  van  het  lichaam,  Zijn  verandering,  en  het doordringen met de krachten van Zijn licht behoort (Joh. 17: 24 Fil. 3: 21). De verheerlijking van Jezus op de berg was voor Hemzelf een goddelijke inwijding tot Zijn naderend lijden en sterven, en voor de discipelen een versterking van het geloof, waarvan zij te voren een goede bekentenis afgelegd hadden. Terwijl Jezus bidt, treedt eensklaps Zijn verborgen, goddelijke heerlijkheid tevoorschijn; Zijn aangezicht wordt veranderd, Hij begint licht te geven als de zon, Zijn kleren worden wit als sneeuw. Deze heerlijkheid komt niet van buiten op Hem, zoals de zon zich in het  water spiegelt, maar zij komt  uit  het  binnenste tevoorschijn, en verspreidt zich over het uiterlijke.

Wonderbare verandering, verre overtreffende, hetgeen wij van Mozes lezen, wiens aangezicht blonk, toen God met Hem gesproken had, alzo dat hij zijn aangezicht moest bedekken, om de kinderen van Israël niet te verschrikken (Exod. 34: 28vv. ). Want niet het afschijnsel van een vreemd licht, maar het licht dat binnen in Hem woont, treedt tevoorschijn uit de nederige gestalte van de Zich in het gebed overgevende Mensenzoon. Datzelfde aangezicht, dat over weinig meer dan een half jaar daarna door de Joden beschimpt, bespot, bespuwd en met vuisten geslagen wordt, blinkt als de zon, de nacht tot dag makende; en de daar met bloed bevlekte kleren, die de krijgsknechten van Zijn lichaam rukken, om Hem te laten geselen en aan het kruis te verhogen, worden door de doorschijnende glorie aan de sneeuw en aan het licht gelijk.

Het is verwonderlijk, hoe het toppunt van vreugde en van rouw bij het grootste verschil ook weer zo veel gelijkvormigs kan hebben! Nu zweefde Jezus, door hemels licht omgeven, voor de ogen van de drie discipelen, en juist deze drie discipelen zagen Hem naderhand in de schemering jammerend op de grond liggen; ook daar verscheen weliswaar een afgezant van de hemel, minder echter om Hem te aanbidden, dan om Hem te versterken. Nu omgeven Hem

Mozes en Elia, uit wier blikken en trekken, evenals uit de Zijne, slechts zaligheid straalde; spoedig zou Hij, de Gekruiste, twee gekruiste misdadigers aan Zijn zijde hebben.

De Heere verscheen hier aan zijn 3 apostelen in een verheerlijkt lichaam: hoe kan Hij dat? Twee verklaringen zijn mogelijk, en die zijn ook voorgesteld geworden: óf dit lichaam van de verheerlijking was een donum superadditum, een bijzondere genade Gods; of dit lichaam was een donum naturale, een voortbrengsel van het leven van Jezus Christus zelf. Naar de eerste verklaring  was  het  geen  zelfverheerlijking  van  Jezus,  maar  een  verheerlijking  van  Zijn verschijning,  die  Hem  overkwam,  voor  Hem  als  een  verkwikkende  voorsmaak  van  Zijn heerlijkheid in het aangezicht van Zijn naderende dood, voor Zijn discipelen echter als een borg voor die heerlijkheid. Hier tegenover wordt de andere verklaring voor recht gehouden. Christus   is   een   waarachtig   mens,   Hij   is   de   tweede   Adam;   de   mens   is   een geestelijk-lichamelijk wezen, geest en lichaam zijn in hem verenigd, en weliswaar zijn zij in het begin niet verenigd om uit elkaar te gaan, maar om elkaar altijd meer te doordringen en nu tot in eeuwigheid nauw verenigd te leven. Het lichaam van de mens was bekwaam om te sterven, het sterven was echter voor hem geen noodzakelijkheid; door gehoorzaamheid aan Gods gebod zou de geschiktheid van het lichaam om te sterven in de overwinning van het onsterfelijke, eeuwige leven verzwolgen worden; maar door de zonde werd de mogelijkheid tot sterven tot een noodzakelijkheid om te sterven. De normale ontwikkeling, die bij de eerste mensen niet tot stand kwam, bevindt zich bij de tweede Adam, de zondeloze Heer. Iets gelijk aan dit blinken van het lichaam van Jezus Christus, door de Geest, die Hem vervulde, vinden wij in het verheerlijkste aangezicht van nauw met God verbonden bidders.

Men weet, dat de vreugde het aangezicht van de mens dikwijls verheldert, dat de liefde het mooier maakt, dat het door de zaligheid bij een stervende dikwijls wonderbaar verhelderd werd. De openbaringen van de toekomende wereld maken de heilige profeten dikwijls bleek als doden (Dan. 10: 8), dikwijls stralende van vreugde (Exod. 34: 29vv. ), hier hebben wij het hoogste, dat in deze soort, in het menselijke leven gebeuren kan. De volheid van de Geest van Christus straalde over Zijn gehele gelaat; ja de hemelse natuur van licht van Zijn innerlijke mens, die anders nog gebonden was door het donkere van Zijn aardse verschijning, trad nu tevoorschijn  en  overgoot  zelfs  Zijn  gewaad  met  een  witte  straal  van  licht,  die  voor  de verbaasde  discipelen  volstrekt   nieuw  was.   Dit   was  een  krachtige  herhaling  van  die verschijning,  die  Johannes  de  Doper  zag,  toen  de  Geest  op  Jezus  nederdaalde;  een voorafschaduwing  van  Zijn  enige  verheerlijking;  het  was  het  eerste  ogenblik  van  het wonderbare, dat de discipelen nu beleven zouden, een geestverschijning midden in het aardse. Het hemelse bestaan van Jezus kwam uit Zijn aardse bestaan tevoorschijn; het was, alsof Hij nu reeds op de hoogte van de andere zijde stond, alsof Hij nu reeds tot de geestenwereld behoorde.

Wij  vinden   in   de   heilige   geschiedenis   daarvan   een   voorafschaduwing   in   die   eerste heerlijkheid van Mozes, wiens blinkend aangezicht de kinderen van Israël niet meer konden aanzien, en een naklank daarvan in het aangezicht van Stefanus, wiens aangezicht was als dat van een engel (Hand. 6: 15). Maar hoger dan de glans van Mozes of Stefanus, is op de berg, die meer is dan Sinaï, de verheerlijking van Hem, die de heerlijkheid in Zich draagt als van de eengeborene van de Vader vol van genade en waarheid. Zij blinkt door het omhulsel heen, en

heeft haar goddelijk doel voor alles voor Jezus zelf. Zoals daar bij de doop, toen Hij Zich overgaf  om  alle  gerechtigheid  te  vervullen,  zo  is  het  Hem  nu,  als  Hem  de  ernstige werkelijkheid van de dood nader gekomen is, als Hij Zich gereed maakt om Zijn aangezicht naar Jeruzalem te richten, en in de bittere dood te gaan; Hij ontvangt een antwoord van de Vader op Zijn gebed, dat Hij een welgevallen heeft aan deze gang van Zijn Zoon. In dit antwoord is voor Hem ook een bevestiging, dat Hij macht heeft Zijn leven te behouden of te verliezen, dat niemand het van Hem kon nemen, naar het recht van de dood over de zondaren, dat  Hij Zich vrijwillig van Zijn heerlijkheid ontdoet, en om Zijn middelaarsambt  vrijwillig afstand doet van de verheerlijking, die Hem anders ten deel kon worden, zonder de gang door het dal van de dood; dat het dus slechts Zijn vrije gehoorzaamheid is, waardoor Hij van de hoogste heerlijkheid  in het  diepste lijden neerdaalt.  Dat  zouden de discipelen ook  uit  dit voorval leren,  en wanneer  zij het  nu  ook  al niet  konden verstaan,  zo  werden zij op  het paasfeest gewezen, waar hun een licht zou opgaan.

Twee  verheerlijkte  mannen  van  het  Oude  Verbond  verschijnen,  die  door  God  op  een wonderbare wijze uit de wereld weggenomen zijn, evenals zij in hun leven boven anderen uitmuntten. Wat wilden die hier? en wat brengt hen in deze nacht tot Jezus? Mozes heeft de wet  gegeven,  die  de  tuchtmeester  is  tot  op  Christus,  en  Elia  is  de  voornaamste  van  de profeten, die van Christus geprofeteerd hebben. Wet en profeten hebben van Christus getuigd, eer Hij verscheen; nu Hij verschenen is, zijn hier in de personen van Mozes en Elia andermaal getuigen. Wanneer zij echter in oude tijden van Christus gesproken hebben, zo spreken zij hier op de berg met Christus. Wat mag het zijn, wat zij te spreken hebben? Het moet iets zeer gewichtigs zijn, zoals wanneer er een hemelse raad gehouden wordt, om een groot werk van God uit te voeren. De evangelist heeft ons niets daarvan meegedeeld; hij schijnt aan te nemen, dat niemand kan twijfelen wat daar gesproken is. Lukas geeft ons daarvan een korte wenk: "de beide mannen, " zegt hij, "spraken met Jezus over de uitgang, die Hij volbrengen zou te Jeruzalem. " Dat zijn zeker duistere zaken, die in deze glans van de verheerlijking verhandeld werden, de uitgang te Jeruzalem, het lijden aan de Olijfberg, de smadelijke kruisdood, waarbij de zon haar glans verloor, en de begrafenis, die het licht der wereld met aarde en doodsnacht bedekte.  Wie zou het kunnen denken, dat dit zalige uur, waarover vreugde en blijdschap uitgestort is, met overdenkingen doorgebracht werd, die handelen over wenen en zuchten over hoon en vervloeking, over geselslagen en bloedvergieten, over dood en hel? Evenwel spreken Mozes  en  Elia  juist  daarvan  tot  Jezus,  hoe  zij  zelf  in  hun  leven  daarvan  getuigd  en geprofeteerd  hebben;  op  lichte,  witte  grond  schilderen  zij  donkere  gestalten  van  de verraderlijke discipel, van de moorddadige hogepriester en oudsten, en van het bloedige hout van de vloek. Als twee getuigen staan zij naast de Heere, en betuigen, dat het zo gebeuren zal, en dat alles de loutere waarheid is, dat er geen andere Christus is, dan degene, die daar lijdt, en dat deze Christus lijden zal, die daar nu in heerlijkheid staat. Dat betuigen zij voor de oren van de discipelen, die hiervoor tot nu toe nog geen oren gehad hebben en slechts met schrik en  de  grootste  tegenzin  daaraan  denken.  Iedere  mogelijkheid  moet  aan  de  discipelen ontnomen worden, dat men de voorzeggingen van de profeten en de woorden van Jezus nog anders zou verstaan, dan zij luiden.

Het is van de hoogste betekenis, dat de discipelen Mozes en Elia met Jezus van Zijn uitgang in Jeruzalem hoorden spreken; daarmee brak in hen de morgen aan van de erkentenis, dat

Jezus met het Oude Testament verbonden blijft, wanneer Hij ook in Jeruzalem een treurig einde heeft; dat Hij daarin een is met de geest van die wetgever, die de misdadigers tot de dood veroordeelde, met die ijveraar, die vuur uit de hemel deed vallen, dat Hij echter bij al de innigheid van deze samenhang juist daardoor, dat Hij de dood ondergaan zou, boven hen verheven was. In dit visioen werd hun dus de eenheid van het Oude Verbond met het Nieuwe, en  de  voorrang  van  het  Nieuwe  boven  het  Oude  aangetoond;  de  geesten  van  dr  beide testamenten begroetten elkaar weer, zoals daar aan de Jordaan, toen Jezus gedoopt werd.

Wij  mogen  hier  een  al  is  het  ook  vluchtige  blik  werpen  in  een  van  die  geheime aanknopingspunten van de geschiedenis, waar het werk van God op aarde verbonden schijnt met het lot van de geslachten, die vroeger reeds daarheen gegaan waren, waar het openbaar wordt, dat het werk, dat op aarde volbracht is, ook diegenen nog aangaat, die reeds lang tot hun volk verzameld zijn, maar in de Heere nog allen leven. Er is hier iets in van die vreugde van vader Abraham, toen hij de langverwachte dag des Heeren zag en verblijd was (Joh. 8: 56). Het is de vreugde van de vaderen, dat nu ook het uur van hun verlossing nabij gekomen is; het is de vreugde van allen die verlangd hadden de Verlosser te zien, en zij hadden Hem niet  gezien,  zij,  die  door  het  geloof  getuigenis  verkregen,  maar  het  beloofde  nog  niet ontvangen hadden, omdat zij niet zonder ons volmaakt zouden worden (Hebr. 11: 39vv. ). En deze vreugde heeft haar grond in de uitgang, die de Heere in Jeruzalem volbrengen zou. Hier deed de wetgever, die aan alle zonden de vloek verkondigt; hier deed de profeet, die verteerde van ijver voor de Heere Zebaoth, een blik in het geheim van de verzoening; hier zag Mozes in de toekomst reeds de vervulling van alle offers, en kon nog inniger dan in de dagen van zijn leven de Heere prijzen, dat Hij barmhartig en genadig en lankmoedig is en van grote genade en trouw (Exod. 34: 6); en Elia hoorde nog een ander stil zacht suizen dan daar in de spelonk van Horeb (1 Kon. 19: 12), wanneer hier op de berg van de verheerlijking de zachtmoedige geest  van de Heere Jezus hem tegenwaaide. Zij merkten iets van de wonderbare wegen, waarop  de  Heere  Zich  gereed  maakte  om  de  ijver  van  God  en  Zijn  barmhartigheid  te verzoenen, om de heilige gestrengheid van de wet te vervullen en tegelijk te overwinnen.

Ofschoon Mozes en Elia in de hemel wonen, bekommeren zij zich toch om het rijk van God op aarde, weten ervan, spreken toch van Jeruzalem en van de gewichtige dingen, die in de volgende tijd in de heilige stad gebeuren zullen; het is, alsof zij nog hier thuis waren, alsof zij met alles bekend zijn. En ook omgekeerd; Petrus spreekt van de hemelse boden weliswaar met kinderlijke, bereidwillige ootmoed, maar toch ook weer zo vertrouwelijk, alsof hij reeds altijd met hen samen geweest was. Tabernakels toch wil hij voor hen bouwen: "voor U een, " zo spreekt hij tot Christus, "voor Mozes een en voor Elia een; " zo goed kent en noemt hij hen, zo graag wil hij bij hen zijn en hen dienen. Daarmee is ons een inzicht in de eeuwigheid geopend; van de berg  van de verheerlijking  maken wij een zekere gevolgtrekking  op  de hemelse stad. Eveneens zal het  daar  zijn, alles zal elkaar ontmoeten wat eeuwig tezamen behoort, ja wat slechts voor deze tijd tezamen behoorde, zal elkaar daar kennen. Die elkaar nooit gezien hebben, behalve degenen, die elkaar hier gezien en gekend hebben, zullen elkaar daar bij de eerste aanblik herkennen en met elkaar bekend zijn.

Wanneer het lichaam van de mens de gave heeft, dat het niet alleen een werktuig en een woonplaats, maar ook een spiegel van de geest is, zo zal men mogen verwachten, dat het

verheerlijkte lichaam eerst recht een getrouwe spiegel van de verheerlijkte geest is, dat het als het  ware  een  transparant  is  van  de  geest,  die  in  hem woont.  Mozes  en  Elia  zijn  zulke eigenaardige geesten, zodat ook een oog, dat door de geest verlicht is, vanzelf herkennen kan, wie ze zijn, wanneer ze verschijnen.

Buiten zichzelf door deze verschijning roept Petrus: "Heere, het is goed, dat wij hier zijn; zo Gij wilt, laat ons hier drie tabernakels maken, voor U een, en voor Mozes een, en voor Elia een?" De berg van de verheerlijking, meent hij, moet voortaan voor de Heere, voor die beide mannen en voor de discipelen een blijvende plaats zijn. "Hij wist echter niet wat hij zei, " merkt de wijsheid van de Heilige Schrift op; want hoe kon hij zo’n glans, zo’n vreugde op deze donkere aarde voor iets anders dan voor een voorbijgaande verschijning houden? Had hij  dan  niet  gehoord,  waarover  die  mannen,  die  in  heerlijkheid  verschenen,  met  Jezus spraken? Midden in de verheerlijking van de Heere, was het onderwerp van het gesprek, dat zij met Hem hielden, het vreselijk lijden, dat Hij als de Verlosser van de mensen tegemoet ging.

De zaak,  waarop  het  eigenlijk  aankomt,  heeft  Petrus in het  geheel niet  begrepen; in het voorbijgaan heeft hij gehoord, wat Mozes en Elia van de uitgang te Jeruzalem spreken, maar dat komt er bij hem niet op aan; hij blijft bij de buitengewone verschijningen staan en heeft niet meer daarvan dan de bijzonder grote indruk. Dat leert ons, dat het niet genoeg is, wanneer God ons heerlijke openbaringen geeft; de mens weet daar niets mee te beginnen, en wordt daar geheel door in verwarring gebracht. Er komen er velen in onze godsdienstoefeningen: wat zij zoeken, zijn zoete, zalige gevoelens, machtige aandoeningen, verheven redenen en zinnen betoverende schilderingen; maar  de prediking  van het  kruis,  van de vloek  van de zonde, van de ondoorgrondelijke wegen van God met onze ziel kunnen zij niet verdragen, noch  verstaan.  Niets  schijnt  hun  overbodig  toe,  dan  hetgeen  het  gewichtigste  is  in  het Evangelie:  het  kruis  van  Christus.  De  mensen  zijn  even  verward  in  hun  hoofd  als  vol aandoeningen in hun hart, en wanneer zij nog geheel boven en buiten het woord van God naar hogere openbaringen van de hemel zoeken, zo zijn zij in gevaar het gehele Evangelie zo niet hun verstand te verliezen. Zullen ons de openbaringen van God tot een zegen zijn, dan moeten wij  eerst  door  diepere  ervaringen  op  de  wegen  van  God  geleid  worden;  zonder  zulke ervaringen in ons eigen hart, die niet enkel in aandoeningen en gevoelens bestaan, blijven wij arm, al had ook iedere dag zijn berg van de verheerlijking voor ons.

Weliswaar was Petrus zichzelf niet machtig, toen hij dat zei, verheven boven het gewone, aardse bestaan, in een toestand van verrukking, kon hij niet weten, hoe weinig zijn woorden voor  deze  wereld  pasten,  hoe  ongenoegzaam  ze  waren,  welke  geheel andere  smartelijke dingen er voor de deur stonden ("hij wilde de geestenwereld geheel in het aardse trekken, en in  de  wereld  van  de  aardse  verschijningen  op  zichtbare  wijze  vasthouden;  hij wilde  een kerkgemeenschap stichten, waarin de tabernakels van Mozes en Elia naast die van Christus blijven voortbestaan; zo sprak hij als Simon, niet als Petrus, en als zodanig is hij een type van de kerk,  die zich op  hem beroept.  )" Maar  is toch niet  dat  welgevallen aan de hemelse gemeenschap en het luide, bijna onstuimige verlangen om hen bij zich te houden, wonderlijk en een bewijs van goddelijke werking in hem? Anders pleegt de mens voor elk intreden van een andere wereld in de tegenwoordige te beven en daarbij te vergaan; hier is daarvan niets te

bemerken; niet bevreemdend, maar weldadig werkt het hemelse gezicht op de discipelen en ofschoon hun ook al siddering en ontzetting bevangen heeft, is hun blijdschap daarom niet geringer.  Deze  toestand  is  onvolmaakt;  het  ontbreekt  daarbij  aan  helderheid,  rust  en harmonie; het is ook niet de heerlijkste toestand, die het teweegbrengt; niet het doel van de laatste van onze wensen. Maar tegenover onze gewone toestanden is toch de zalige verbazing van de discipelen iets heerlijks geweest; het was toch in ieder geval een trap hoger tot de volkomen rust en vreugde, die Mozes en Elia verlaten hadden.

Het woord van Petrus: "het is goed dat wij hier zijn, " is als het opschrift op het altaar van het heilig avondmaal; want ook daar zien wij, evenals de discipelen op de berg 1) de verheerlijkte Heiland voor ons, 2) de gemeenschap der heiligen rondom ons, 3) de wereld en haar ellende beneden ons.

Straks zagen wij Jezus op de berg alleen. Thans ontdekken wij twee andere gedaanten naast Hem. Gedaanten, evenals Hij, de gestalten van een mens dragende. Gedaanten, evenals Hij, in de gestalte van een mens verheerlijkt. Wie zijn zij? Wij horen het een ogenblik later uit de mond van de apostelen: het zijn twee gezaligde vorsten van het rijk van God: Het is Mozes; het is Elia. Mozes! En gij hebt dan eindelijk uw wens verkregen, gij, oude Godsman en vriend van God? Zet gij dan na vijftienhonderd jaar uwen voet in dat land, dat gij stervende alleen met uw oog bezoeken mocht? Drukt gij eindelijk die Thabor, die gij in uw zwanenzang reeds als de schouwplaats van een grote heerlijkheid had begroet? O hoe wordt nu uw verwachting door de waarheid beschaamd! Gij dacht in Thabor een andere Sinaï te aanschouwen, en gij aanschouwt er Hemzelf, die op Sinaï u slechts in de wolken verscheen, en die op uw vraag: Toon mij Uw heerlijkheid! u ten antwoord gaf: Gij zou Mijn aangezicht niet kunnen zien: want Mij zal geen mens zien en leven. . . Mozes! nu ziet gij Hem, aangezicht tot aangezicht. . . en gij leeft! En gij Elia! Wat gij aan de voet van Horeb in de nevelsluier van een gezicht aanschouwde,  dat  ziet  gij thans in het  volle  licht.  In de wind  was de Heere niet.  In de aardbeving was de Heere niet. In het vuur was de Heere niet. De Heere was in het suizen van de zachte koelte. Daar hoorde gij de Heere in de zachte lentewind. Hier aanschouwt gij Hem in die zachtmoedige Mensenzoon, die als een lentewind over de aarde zwevende, door Zijn adem een nieuwe schepping ontluiken doet. Hoe mag het u hier te moede zijn, Elia? Zie ginds! Daar verheft zich de Karmel, waar gij het tijdelijk verbond van de Heeren met Zijn volk probeerde te herstellen. Nu is de Middelaar van het eeuwige Verbond verschenen. Het werk  van  Karmel  ziet  gij  op  Thabor  voleindigd!  Mozes  en  Elia.  Wat  een  achtbaar  en eerwaardig paar. Mozes de stichter, Elia de hersteller van het Oude Verbond; Mozes de tolk, Elia de handhaver van de Wet. Mozes, die in zijn persoon de Wet, zoals Elia de profeten vertegenwoordigt. De Wet en de Profeten. Beide geven getuigenis aan Hem, die het einde van de Wet en het einde van de gerichten is. Mozes heeft van Christus geschreven. De Profeten hebben  door  de  Geest  van  Christus,  die  op  hen  was,  tevoren  getuigd  het  lijden  en  de heerlijkheid van Hem, die komen zou. Maar wat Wet en Profeten tot nu toe hebben gedaan omtrent Hem, die komen zou, dat doen zij nu, door beide vertegenwoordigers, omtrent Hem, die gekomen is. Zij geven getuigenis van Jezus Christus als de grote Middelaar van de beide Verbonden, in wie die verbonden niet meer twee, maar één Verbond zijn. Heeft Jezus op de berg van de zaligspreking getuigenis gegeven aan hen: op Thabor geven zij getuigenis aan Jezus. Het is als leggen zij hier de Wet en de bundel van de Godspraken aan Zijn voeten neer;

als verenigen zij zich aldus met de stem uit de hoogwaardige heerlijkheid, die roept: "Hoort Hem!"

De Heere ging voor alles, en het moest ook met het goedvinden van de Heere gebeuren. Van zichzelf  en  Zijn  medediscipelen  sprak  Hij  niet.  Deze  konden  erbij  staan,  zij  waren  de minderen, de dienstknechten. Het was zeker een lief denkbeeld van Petrus om met de Heere en deze hemelse mannen op deze plaats het loofhuttenfeest  te vieren en daartoe wilde hij graag de moeite op zich nemen om de hutten op te richten. Ongetwijfeld had de Heere er vermaak in, dat Zijn oprechte discipel zo sprak; maar het was nog te vroeg om tabernakels te bouwen;  Petrus  liep  de  tijd  vooruit;  maar  eenmaal,  ja  dan  zou  de  tabernakel  van  God werkelijk bij de mensen zijn (Openbaring . 21: 3). Thans echter is het wachtwoord van de Christen: "Voorwaarts in het geloof!" De ware vreugd duurt hier slechts ogenblikken. De discipelen  zagen  de  heerlijkheid  van  God,  zoals  de  profeten  van  ouds,  slechts  voor  een ogenblik. Maar hoe wist nu Petrus, dat deze mannen Mozes en Elia waren? Door intuïtie! In de mens ligt het vermogen om iets uit gegeven omstandigheden met juistheid op te maken, te raden, en wij weten dat de Heilige Geest alle gaven van God in de natuur tot haar hoogste ontwikkeling brengt. Daarom zullen de ontslapen gelovigen, evenals nu Petrus, die uit de slaap ontwaakte, elkaar in de hemel terstond en volkomen herkennen, zonder dat iemand het hun zegt, ja zelfs de zodanigen, die wij te voren nooit zagen, maar die ons enkel uit hun namen en bedrijven bekend zijn, evenals Mozes en Elia waren. Reeds nu gebeurt het niet zelden dat men iemand, van wie men veel hoorde spreken of las, op het eerste gezicht zonder nadere aanwijzing herkent. In het verheerlijkte gelaat echter wordt vanzelf de gehele mens uitgedrukt, en zo  is er geen mistasting mogelijk. In de intuïtie ligt  dan ook nu reeds de klaarste   wetenschap;  men  komt   er   door   tot   de   grootste   gedachten-verbindingen  en gevolgtrekkingen. Zij is de juiste blik in de zaak, en niemand heeft de mens die blik geleerd. De intuïtie is het gevolg van een aanleg en een ontwikkeling, die evenmin als de dichtkunst kunstmatig kan worden aangeleerd; zij is een snelle en juiste gevolgtrekking uit hetgeen men ziet en weet, waardoor men weet ook hetgeen men niet zag of ziet. De wetenschap als zodanig zegt wel: Bewijs het mij! Maar Galilea antwoordt: Ik kan het niet, en toch is het waar! En dit zegt hij niet twijfelend, maar met evenveel zekerheid als Petrus het deed. De intuïtie is het instinct van het verstand. Daarom is het zo dwaas te vragen: hoe weet gij dat? Wij weten zelf niet  hoe  wij  weten,  wat  wij  toch  met  volle  klaarheid  zien.  De  intuïtie  is  dan  ook  te beschouwen als een hoger zintuig van het verstand.

5. Terwijl hij (Petrus) nog sprak, ziet, een luchtige wolk heeft hen, de beide hemellingen, Mozes  en  Elia,  overschaduwd.  Die  wolk  was  onder  het  Oude  verbond  het  tekenvan  de Goddelijke tegenwoordigheid, de Shechina (Exod. 13: 21vv; 16: 10; 33: 7vv; 40: 34vv. ; 1 Kon. 8: 10vv. zij nam die beiden geheel uit hun ogen weg. En ziet, een stem uit de wolk, terwijl de Heere alleen was achtergelaten, zeggende: a) Deze is Mijn geliefde Zoon, in wie Ik Mijn  welbehagen  heb;  b)  hoort  Hem!  Het  eerste  gedeelte  van  deze  uitspraak  was  reeds gehoord bij de doop  in  de Jordaan (hoofdstuk .  3: 17),  het  hier  bijgevoegde verklaarde uitdrukkelijk, dat Hij de door Mozes (Deut. 18: 15vv. ) beloofde Profeet was.

a) Jes. 42: 1 MATTHEUS. 3: 17 Mark. 1: 11; 9: 7 Luk. 3: 22; 9: 35 Kol. 1: 13; 2 Petrus . 1: 17 b) Deut. 18: 19 Hand. 3: 22

Deze wolk is Gods antwoord op het  voorstel van Petrus; zij wijst  Petrus op een andere tabernakel, die niet door mensenhanden gemaakt is, Mozes en Elia treden deze tabernakel binnen; de Heere nog niet. Petrus zal het met zijn ogen zien, omdat de woorden van de Heere hem  nog  niet  volkomen  overtuigd  hebben,  dat  de  Heere  nu  volstrekt  nog  niet  in  Zijn heerlijkheid kan ingaan.

Naar de bedoeling van de schrijver betekent de uitdrukking: "de lichte wolk overschaduwde hen, " dat zij aan de discipelen niet veroorloofde verder te zien. Het sterkste licht is voor het oog duisternis, omdat het verblindt; daarom wordt in de schrift in dezelfde betekenis gebruikt (1 Tim. 6: 16 Exod. 20: 21; 1 Kon. 8: 12 : "God woont in een ontoegankelijk licht" en "Hij woont in donkerheid. "

Door het woord: "Deze is mijn Zoon, " wordt Christus uit de rij van de geschapen geesten genomen, en hoog boven alle begrip van het schepsel verheven, als degene, die aan de Vader gelijk is, en bij Hem heerlijkheid had vóór de grondlegging van de wereld; en door hetgeen erbij gevoegd is: "Mijn geliefde Zoon, in wie Ik Mijn welbehagen heb, " ontdekt de eeuwige God voor arme mensenogen Zijn hart, hoe het klopt voor die Zoon om het werk, waarin Hij Zich als knecht en lam gehoorzaam aan de Vader overgeeft. Geen menselijk verstand is groot genoeg om beide uit te leggen; maar de getuigenis staat daar, onwrikbaar en onherroepelijk, zodat wie het hoort, zich aanbiddend ervoor moge neerbuigen. Terecht heeft iemand gezegd: "wie deze getuigenis van God aangaande Zijn Zoon loochent, is de grootste leugenaar, en wie onverschillig daarvoor is, heeft niets zekers in zijn hart en mond. " Gij zegt: ik loochen het niet, maar ik breek er mij het hoofd niet over; laat dat de theologen onder elkaar uitmaken? Waarlijk, niet uw hoofd, maar uw hart zal daarover moeten verbroken worden; het een of het ander; want niet de theologen, maar u, u en alle mensen geldt de getuigenis van God van Zijn Zoon - zij is de kern van alle goddelijke openbaring aan de wereld, uw zaligheid hangt ervan af. "Hoort Hem!" met dit woord bindt de Vader zelf de discipelen, die het gezicht zien, enkel en geheel aan het woord van Jezus, aan de mond van Jezus; want niet door gezichten, maar door het gehoor alleen kan een arm mensenhart genezen, nadat het eens door het horen naar het woord van de slang van de waarheid afgedwaald is, wanneer Hij nu hoort naar Hem, die van de slang de kop vermorzelt. O wat een dwaasheid van degenen, die zo trots zijn om als mannen van de wetenschap Zijn persoon en Zijn rede te willen trekken voor de rechterstoel van hun vernuft, van het blinde verstand, dat tegen het geloof strijdt, in plaats van als een kind aan Zijn mond te hangen!

Hoe men aan een geschiedenis kan twijfelen, die te heerlijk is om slechts een innerlijk beeld te zijn, die aan een ieder, die het hoort, door haar bovenaardse schoonheid, waarheid blijkt te zijn, dat zou niet begrijpelijk, niet te verklaren zijn, wanneer wij de zondige macht van het hart  niet  kenden,  waaruit  dat  gebrek  aan  eenvoud  en  die  betreurenswaardige  blindheid voortkomt, die zich verblijdt, dat zij vals ziet of niet ziet, alsof zij er iets mee wonnen.

Merkt toch op, dat het de heerlijkheid van het  Christendom is om ons van alle zijden te omringen met Gods liefde, zodat wij daar niet uit kunnen komen, maar als ingesloten worden. Immers de Vader wijst ons naar de Zoon en de Zoon naar de Heilige Geest en de Heilige Geest neemt het wederom uit hetgeen van Jezus is, en getuigt van Hem, en verwijst ons naar

Hem, en brengt ons door Hem tot de Vader. Het is dan ook in deze drie bewegingen van het Goddelijk leven, dat alle geestelijk levenden zich bewegen. Hoort Hem! De Vader geeft hier getuigenis van Zijn Zoon uit de wet, de psalmen en de profeten. Uit de wet door Mozes, Deut. 18: 15 Een profeet uit het midden van u, uit uw broeders, als mij, zal u de Heere, uw God, verwekken, naar Hem zult gij horen. Uit de psalmen, Ps. 2: 7 : "Gij zijt Mijn Zoon!" Uit de profetie, Jes. 42: 1 : "Mijn uitverkorene, in wie Mijn ziel een welbehagen heeft. " Wat een goddelijke harmonie van Schrift met Schrift. Gij hoort onmiddellijk uit  de mond van God hetzelfde, wat  gij hoort  uit  de mond van Zijn  verscheidene dienaren! Ja, God heeft  zo’n eerbied voor Zijn eigen geschreven woord, dat Hij meermalen geen nieuwe woorden bezigt, maar het reeds gesprokene herhaalt. En ook dit is een bewijs, dat de Schrift het werk van de Heilige Geest is; immers als zij dit niet was, zou het beneden de waardigheid van God zijn, om Mozes, David, Jesaja na te spreken. Hoort Hem. Waarom niet: "Ziet Hem?" Het zien zou voor een tijd, maar het horen zou voor altijd zijn, uit het geschreven woord, uit de Heilige Schrift. Ach, wat zou voor ons, die na achttien eeuwen leven, de verschijning van de Heere geweest zijn, indien Hij enkel gezien was en er geen Schrift was, die van Hem getuigde. Het zou voor ons zijn alsof Hij, de Heer der heerlijkheid, er nooit geweest was. En zou zoiets denkbaar kunnen zijn? Nee, de Schrift was aanwezig, en is aanwezig, en zal altijd aanwezig blijven om uit  haar de Christus te leren kennen, zoals Hij uitgegaan is van  de  Vader en gekomen in de wereld, en opnieuw de wereld verlaten heeft en heengegaan is tot de Vader; en wat  ook  het  ongeloof  poge,  om  de  Christus  van  de  schriften  door  een  ander  te  doen vervangen, God heeft dit onmogelijk gemaakt: zolang er gelovigen zijn, zal de valse Christus van de ongelovigen met afschuw worden afgewezen. De Schrift moet er zijn, en zij is er en zal blijven, zo lang de aarde bestaat. Het geloof komt door het gehoor; de aanschouwing is niet voor de aarde.

Bij de doop verklaart Jezus Zich gereed alle gerechtigheid te vervullen; bij de verheerlijking spreken  Mozes  en  Elia  Hem van  de  uitgang,  die  Hij volbrengen  moet  te  Jeruzalem,  de uitgang, die Hij zelf elders een doop had genoemd, waarmee Hij gedoopt moest worden, en hoe werd Hij geperst totdat het volbracht was! Bij de doop gordde Jezus Zich aan tot het volbrengen van de gehoorzaamheid, die doet; bij de Verheerlijking tot het betonen van de gehoorzaamheid, die lijdt. Bij de doop daalde, na Jezus vrijwillige vernedering, als teken van het welgevallen van de Vader, de Heilige Geest in zichtbare gedaante op Hem neer; bij de verheerlijking  overschaduwde  Hem  de  wolk  van  de  heerlijkheid  Gods.  Bij  de  doop  en verheerlijking  beide  werd  de  stem  van  God  vernomen,  die  Hem  uit  de  hoogwaardige heerlijkheid getuigenis gaf, en reeds bij voorraad het zegel van de goddelijke goedkeuring drukte op alles wat Hij gedaan had en nog doen zou: Deze is Mijn Zoon, Mijn Geliefde, in wie Ik Mijn welbehagen heb. Eindelijk volgde op beide een zware verzoeking, de ene door de mond van de duivels, de andere door de mond van Petrus, maar die zich hier als de mond van de satan openbaart, zoals hij dan ook door Jezus uit  die hoofde met  de naam van satan genoemd wordt; de ene en de andere evenwel eenzelvig in het wezen van de verzoeking, als behelzende een uitnodiging tot misbruik van de macht van de Messias tot afwending van het Messias-lijden,  tot  de  bestijging  van  de  Messias-troon  zonder  de  beklimming  van  het Messias-kruis! Zo  wordt  ons dan ook  door  dit  verband  tussen beide het  doel van beide voldoende helder. Zoals de beide verzoekingen het  kort  begrip van de strijd zijn, die de Messias in de vervulling van Zijn dubbele loop als Profeet en Hogepriester verwacht, zo zijn

de beide verheerlijkingen bij de doop en op de berg het kort begrip van de heerlijkheid van de Koning, die Jezus wordt voorgesteld als het loon voor het kruis, dat Hij beklimt, de schande, die Hij veracht. De eerste roepen: "Moet niet de Christus al deze dingen lijden?" De laatste: "Moet Hij niet zo in Zijn heerlijkheid ingaan?" De verzoeking is dus een voorsmaak van de beker van Gethsemane en Golgotha: de verheerlijking een voorspel van de triomf van Juda’s leeuw op de berg Zion, waarop Hij in Zijn koninklijke heerlijkheid zal ingaan. Wij hebben hier dus "een gezicht, waarin Jezus Zich voor enige weinige ogenblikken in de glans van die koninklijke heerlijkheid, in de gestaltenis van die Goddelijke majesteit vertoont, waarin Hij eenmaal, omstuwd door Zijn opgestane en veranderde heiligen, zal komen op de wolken van de hemel om de dingen, die in de hemel zijn, tot één Godsrijk te verenigen. Het is binnen de ruimte  van  enige  weinige  ogenblikken  een  voorsmaak,  een  gezicht,  een  toezegging  van aanstaande zegepralen. "

6. En de discipelen, dit horende, wat zo duidelijk een getuigenis was van de aanwezigheid van God,  reeds  verschrikt  door  de  verschijning  van  de  wolk  (Luk.  9:  34),  vielen  op  hun aangezicht, en werden zeer bevreesd; zij waren zo door den schrik overmand, dat zij daar lagen, alsof zij dood waren (Dan. 10: 9vv. Openbaring . 1: 17).

Zondige mensen kunnen niet met God omgaan zonder een Middelaar, al is het ook dat Hij niet in toorn, maar in genade met hen spreekt.

God  kent  onze  kleinheid.  Hij  weet,  dat  wij het  gewicht  van  Zijn  Majesteit  niet  kunnen verdragen en door de glans van Zijn heerlijkheid verblind zouden worden. Daarom heeft Hij ons Zijn Zoon gegeven, die moeten wij zien en horen. Willen wij met  God verkeren, zo moeten wij met Zijn Zoon verkeren. Wat wij van God willen horen en hebben, dat is ons in de Zoon gegeven. Wie God zoekt buiten de Zoon en zonder Hem, die zoekt of een schaduw of een verterend vuur. Dank God, lieve Christen, dat het Hem behaagd heeft Zich aan u in een zo troostvolle, vriendelijke verschijning te openbaren als uw Heiland is. Tot de Heere Jezus wagen ook tollenaars en zondaars te gaan, want Hij spreekt tot allen: "vreest niet. "

7. En Jezus, die intussen uit de toestand van de verheerlijking weer in de gewone toestand gekomen was, bij hen komende, raakte hen aan, weer op de oude vertrouwelijke wijze met hen omgaande, en zei: Staat op en vreest niet, alsof gij zou moeten sterven (Jes. 6: 5). Tevens was dit aanraken iets, waarbij van Hem kracht uitging, die alle vrees uit het hart wegnam (Dan. 8: 18).

8. Nu opgestaan zijnde en hun ogen opheffende, omdat zij nog altijd met de indruk van het gezicht vervuld waren, en het als het ware opnieuw zochten, zagen, zij niemand dan Jezus alleen, en ook deze in gewone gedaante en kleding.

9.  En  toen  zij  hierop  de  Heere  volgden  en  van  de  berg  afkwamen,  gebood  hun  Jezus, zeggende: Zegt niemand dit gezicht, dat gij op de berg in werkelijkheid hebt gezien (Hand. 7: 31), ook niet aan uw mede-apostelen, totdat de Zoon des mensen opgestaan zal zijn uit de doden.

Toen de drie discipelen hun ogen ophieven, zagen zij niemand dan Jezus alleen maar Hij zal hun toch een geheel andere geweest zijn dan vroeger. De glans van Zijn verheerlijking zal Hem in hun ogen altijd hebben omgeven. Het eerbewijs van Mozes en Elia, de getuigenis van de hemelse Vader zelf zal hen tot eerbied en aanbidding hebben gedrongen. Zeker brandde later hun hart om op heldere dag en op de daken te prediken wat zij in de stille nacht op de berg hadden gezien. Maar dit verlangen bleef onvervuld, de Heere verbood hun vóór Zijn opstanding iemand iets te zeggen. De openbaring op de heilige berg was een voorzorg voor toekomstige tijden. Op haar tijd zou zij door de drie vrome getuigen bekend gemaakt worden en het geloof in de harten versterken, dat de Heere te allen tijde in vernedering en verhoging, dezelfde geweest en gebleven was. Godszoon en Mensenzoon, groot en heerlijk, vriendelijk voor mensen en barmhartig. Nu moesten echter de discipelen zwijgen en wachten, en alleen voor zichzelf de zegen hebben en genieten, die uit het aanschouwen van de verheerlijking zo rijkelijk hun was toegevloeid.

Opdat  zij  er  zich  niet  op  verheffen  ooggetuigen  geweest  te  zijn,  en  de  anderen  in  hun tegenwoordige dwaasheid hen daarom niet zouden benijden, opdat het geheel mocht blijven wat het was en wezen moest, niet een schouwspel voor de ogen, die naar wonderen zien, maar een getuigenis, daarna door de Geest in woorden neergelegd voor het geloof, een stem van de Vader - daarom heeft de Heere alleen die drie toegelaten en verbiedt Hij ook voor een tijd daarvan te spreken. Zij moeten eerst leren hun eigen eer te verloochenen. Eerst de vraag: kunt gij zwijgen? heilige  geheimen  waardig  bedenken  en  bewaren? Eerst  dan  zult  gij ze  eens uitspreken voor de wereld. Vgl. hoofdstuk . 16: 20

10.  En Zijn discipelen,  nadat  zij eerst  onderling besproken hadden,  wat  Hij wel met  het opstaan uit  de doden bedoelde,  tot  welke tijd Hij hun het  zwijgen had opgelegd, of Hij daarmee misschien de oprichting van Zijn rijk in Israël bedoelde, vroegen Hem. Een andere zaak in verband met die gedachten, die hen bezig hielden, was hun duister, te meer omdat het woord in hoofdstuk . 11: 14 gesproken was gedurende hun afwezigheid en daarentegen het gezegde van Johannes in Joh. 1: 21 hun nog duidelijk voor de geest stond. Daarom vroegen zij Hem, zeggende: Wat zeggen dan, als de oprichting van het Messiaanse rijk nabijis, zoals wij uit Uw woord moeten besluiten, de schriftgeleerden op grond van de profetie (Mal. 4: 5vv. ), dat Elias eerst moet komen? Is dat misschien vervuld in hetgeen wij heden op de berg zagen? Maar  waarom is hij zo  spoedig  verdwenen en niet  liever  metons onder  het  volk neergedaald om U een weg te bereiden? Waarom moet het zo voortgaan en zelfs zo ver komen als Gij ons gezegd hebt (hoofdstuk . 16: 21), dat de Zoon des mensen lijden moet van de oudsten en overpriesters en schriftgeleerden?

12. Maar Ik zeg u, zoals Ik reeds tot het volk gezegd heb (MATTHEUS. 11: 14), dat Elias, in de persoon van hem, die Ik niet meer behoef te noemen, nu gekomen is. Zo is het ene deel van de profetie, in zoverre het Gods werken bedoelt, volkomen vervuld. En zij, bij wie hij alles weer moest oprichten, hebben de uitwerking van Zijn roeping verijdeld, zoals dit ook reeds eveneens in de Schrift is voorzien; zij hebben hem niet gekend, niet erkend, al kwamen zij ook tot hem (Jo. 1: 21). Maar zij hebben aan hem gedaan al wat zij hebben gewild (hoofdstuk . 14: 3vv. ). Ook in dat opzicht is hij een voorloper geworden van hen, die na hem zou komen;

zo zal ook de Zoon des mensen van hen lijden, zoals de Schrift dit nog veel bepaalder en duidelijker dan van hem gezegd heeft.

13. Toen de Heere zo sprak, verstonden de discipelen, dat Hij hun van Johannes den Doper gesproken had, toen Hij zei, dat Elias gekomen was.

De verklaring van dit gedeelte geven wij later 9: 10-13) waar de voorstelling uitvoeriger is, maar ook in vele opzichten moeilijker.

III. Vs. 14-23 (zie ook). Hoe weinig het de tijd was, dat de discipelen op de berg van de verheerlijking tabernakels bouwden, wordt ons duidelijk voor ogen gehouden, wanneer wij de Heere naar beneden vergezellen. Het eerste, dat wij zien, is een beklagenswaardig toonbeeld van ellende. Er was een bezetene, in wie de satan hardnekkig woedde. De vader van deze maanzieke  had  zo  kleingelovig  gesproken,  dat  ook  de  discipelen  in  hun  geloof  verlamd werden. De schriftgeleerden deden hun spotachtige verwijten, en al het volk wankelde in zijn geloof. De Heere komt  in het  midden van deze ellende, als de zieke door  de  duivel, de overigen door ongeloof geplaagd worden. Is het te verwonderen, dat zij zich ontzetten over Zijn komst juist op dat ogenblik, en - wie weet - misschien ook over een kenteken van de verheerlijking, dat Hij, evenals Mozes, nog droeg? En de Heere - kon Hij anders dan met een hard woord in de ijver van de liefde het ongeloof bestraffen, waarin het volk en de discipelen zich hadden laten vangen, zodra Hij voor één dag van hen wijkt? Zijt gij dan dat boos en verkeerd geslacht, zo als Mozes Israël heeft beschreven (Deut. 32: 5)? Terwijl Ik daarboven eer ontving, bereidt gij discipelen Mij zo’n schande? Daarop geneest Hij de zoon van de beangstigde vader, die over zijn ongeloof klaagt; voor de discipelen herhaalt Hij het woord omtrent Zijn sterven en opstaan, dat zij niet konden verstaan. De majesteit, die Mij in de verheerlijking is toegelegd, blijft Mij verzekerd, maar Ik kan ze slechts verkrijgen door de smaad en pijn van de dood, die de verkeerdheid van het boze geslacht Mij oplegt.

14. En toen zij, Jezus en de drie discipelen op volle dag weer in de laagte (vs. 1) bij de schare gekomen  waren  -  want  deze  omgaf de  negen  discipelen,  en  schriftgeleerden  hadden  een hevige woordenstrijd met hen (Mark. 9: 14vv. ) - kwam tot Hem uit de kring van het volk een mens. Deze bekende op Jezus vragen, wat die schriftgeleerden met Zijn discipelen te doen hadden, dat hij de aanleiding van het ontstaan van die beweging was, vallende op de knieën en zeggende met smekende gebaren:

15. Heere, ontferm U over mijn zoon, die mijn enige is (Luk. 9: 38), zodat mij zijn ellende dubbel ter harte gaat; want hij is door een duivel bezeten, die hem van de geboorte af stom en doof heeft gemaakt (Mark. 9: 25); hij is maanziek, bij elke afwisseling van de maan wordt hij door vreselijke paroxysmen overvallen, en door die epilepsie of vallende ziekte is hij in zwaar lijden, zodat hij schuimt en tandenknarst en steeds de dood nader komt (Mark. 9: 18); want menigmaal, omdat die paroxysmen plotseling en onverwacht komen, zonder dat men vooraf de plaats, waar men zich bevindt, kan verlaten, valt hij in het vuur en menigmaal in het water. Het is alsof die onreine geest het erop toelegt hem op wrede wijze om te brengen (Mark. 9: 22).

16. En ik heb hem, omdat Gij zelf niet hier was, tot Uw discipelen gebracht, en zij hebben het wel beproefd, maar hem niet kunnen genezen.

Wat een zaak was het ook, om zonder Christus een bezetene te genezen! Christus moet bij alle dingen zijn, anders is onze kracht geen kracht. Het ging de discipelen als Elisa’s jongen; deze kwam met Elisa’s staf om de dode knaap op te wekken, maar het hielp niet; Elisa zelf moest erbij zijn. Deze ondervinding van de discipelen was dan ook een treffend bewijs van het woord, dat zij later van de Heere zouden horen: "Blijft in Mij, want zonder Mij kunt gij niets doen. " De Heere herhaalde zulk onderwijs meermalen. Zij visten op een andere tijd de gehele nacht zonder iets te vangen; maar zodra de Heere bij hen is, vangen zij in overvloed. Weer op een andere tijd kunnen zij met al hun macht van roeien niet met het vaartuig de reis voortzetten;  maar  nauwelijks  is  Jezus  bij  hen  of zij zijn  waar  zij wezen  moeten.  Alleen wanneer Jezus hen van Zich uitzendt  en  hun Zijn macht  meedeelt, zoals dit  aanvankelijk gedurende Zijn reis door Israël en in volheid bij Zijn hemelvaart het geval was, kunnen Zijn discipelen Zijn werken doen.

Twee soorten ellende is het, waardoor de enige zoon van deze mens geplaagd wordt: 1) het onafgebroken lijden is, dat hij door een stomme en dove geest bezeten is; en wel is deze bezetenheid reeds bij de geboorte van het kind begonnen, zoals wij in Mark. 9: 21 zagen - een krachtig bewijs voor de juistheid van hetgeen wij reeds opmerkten 8: 34), dat de bezetenen volstrekt  geen bijzonder  schuldige mensen geweest  zijn,  maar  dat  deze  zielsziekte eerder evenals een lichamelijke ziekte geheel onschuldig (in de gewone zin van het woord) een mens kan treffen. Het is daarom volstrekt niet juist (wij zullen er in hoofdstuk . 26: 7 nog verder over spreken) om Maria Magdalena, uit wie zeven duivels uitgevaren waren (Luk. 8: 2), voor dezelfde persoon, zoals gewoonlijk gebeurt, als die diep gevallen zondares in het huis van Simon (Luk. 7: 36vv. ) te houden. Een door zeven geesten bezetene was niets minder dan een verleidelijke   hoereerster;  het   zou   echter   een  geheel  willekeurige   verdraaiing   van  de eenvoudige zin van het  woord zijn om haar bezetenheid in zedelijke of figuurlijke  zin te verstaan als een zware verstrikking in de zondebanden van satan; men zou hiertoe ook uit het woord van Christus in hoofdstuk . 12: 45 geen grond hebben. 2) Zijn tijdelijk lijden was de epilepsie, waarvan enkele trekken gegeven worden in Uit 9: 32. De maanziekte treedt daarbij meer op de achtergrond; de vader heeft opgemerkt, dat de paroxismen met de verwisseling van de maan op en af gaan, wat samenhangt met de in ieder opzicht gestoorde zenuwen van het kind; anders geeft hij echter alleen zulke ziekteverschijnselen aan, die doen denken aan de zogenaamde morbus comitialis, die naar de getuigenis van de Griekse arts Paulus van Aegina in de zevende eeuw hoofdzakelijk jongens overkomt, en daarom ook morbus puerilis heet. Men hield het voor een ongeneeslijke ziekte; de ouden gebruikten zelfs tot genezing van die kwaal het bloed van ter dood gebrachten. Wij verwonderen ons zoveel te minder, dat deze zich hier nog vertoont, als een bijzondere uiting van de bezetenheid, als een tweede werking van de onreine geest, die reeds bewerkt heeft, dat hij doofstom was, omdat die kwaal daarmee in  een  zekere  verwantschap  staat,  want  het  uitgangspunt  van  beide  ziekten  was  het zenuwleven.  De  duivel,  die  dit  eenmaal bemachtigd  had,  kon  het  nu  gemakkelijk  op  de vreselijkste wijze misbruiken en dreef zijn spel het sterkst, wanneer het door de invloed van de maan het prikkelbaarste en ontvankelijkste was. De vader had zeker geen ongelijk, toen hij aan deze duivel het doel toeschreef om zijn zoon boosaardig om te brengen; "evenals een

boze erfvijand,  die in  zijn  enige zoon zijn stam wilde uitroeien stond de duivelse macht tegenover hem, " en toen hij nu Jezus bij zijn aankomst met het kind niet aantreft, wendt hij zich  dadelijk  tot  de  achtergebleven  discipelen,  opdat  deze  het  zouden  beproeven  om de onreine geest te bezweren. Zijn bijgeloof komt dus duidelijk te voorschijn, waardoor hij de uitdrijving van de duivel in de naam van Jezus voor een kunst hield, en deze naam als een soort van toverformule beschouwde, zoals hij dan ook naderhand onmiddellijk tot de Heere zelf zegt: "als Gij iets kunt. " Hij zou zich zeker niet met de discipelen in plaats van de Meester tevreden gesteld hebben, indien hij niet aan een kunst gedacht had, die leerlingen van hun  meester  leren  en  dan  met  hetzelfde  gevolg  uitoefenen  kunnen  als  deze.  De  arme discipelen. Zij kwamen zeker in geen kleine verlegenheid, toen de vraag tot hen gericht werd. Weliswaar had de Heere voor omstreeks een half jaar bij hun apostolische roeping, ook aan hen de macht verleend over de onreine geesten, en zij hadden toen bij hun uitzending grote dingen kunnen doen (hoofdstuk .  10: 1 Luk.  9: 10); maar  zo’n ingewikkeld  geval,  zo’n vreselijke soort van bezetenheid was hun bij de Heere zelfs nog niet voorgekomen, en zij hadden  daarom  het  geval  zeker  liever  tot  Zijn  komst  uitgesteld,  zonder  de  genezing  te beproeven. Maar juist het buitengewone en vreselijke van deze soort van bezetenheid had de gehele omtrek in beweging gebracht. Het volk omringde in grote scharen de vader met zijn kind, zelfs de schriftgeleerden van die plaats hadden zich daar vertoond. Deze hebben wij ons zeker niet zo vijandig tegen Jezus als hun Galilese ambtsbroeders aan de overzijde van het meer voor te stellen, maar zij hadden er toch door hun stand belang bij, dat niet door de discipelen  van  een  andere  meester  iets  verricht  werd,  dat  zij  zelf  en  hun  kinderen  of scholieren (vgl. over de exorcistenscholen van de schriftgeleerden Uit 12: 29) niet durfden beproeven, waarom zij met het gelaat van een kenner verklaard hadden, dat tegen zo’n duivel, als die in het kind was, geen mens op aarde iets vermocht, dat de discipelen zich niet door het vertrouwen  op  de  onbepaalde  heerschappij  van  hun  Heer  zouden  laten  verleiden  om  de genezing te beproeven, omdat zij daardoor slechts de ellende zouden vergroten, en de onreine geest tot een ontzettenden tegenweer aanzetten. Het volk stemde het toe, en er werd menig woord gezegd,  dat  de eer  van Christus aanrandde,  maar  dat  de discipelen nu  ook  in de gelegenheid stelde, zich deze eer aan te trekken. Wanneer het hun al geboden was, niemand te zeggen,  dat  Hij Jezus,  de Christus  was  (hoofdstuk .  16: 20),  zo  was het  hun toch niet verboden, het door daden te bewijzen; en daartoe voelden zij zich zo veel te meer verplicht, omdat  zij toch niet  wisten, hoe lang de Heere Zijn terugkomst  uitstellen  zou,  en of Hij, wanneer  Hij  dan  al  werkelijk  kwam,   nog   gelegenheid  zou  hebben,  juist  voor  deze volksmenigte en voor deze schriftgeleerden Zijn macht tentoon te spreiden; uitstel scheen in ieder opzicht gevaarlijk. Bovendien, sinds zij de grote dingen in de naam van Jezus op hun apostolische reis gedaan hadden, hadden zij hun Heer nog veel beslister voor Gods Zoon erkend (hoofdstuk . 14: 33), en Hijzelf had nog eerst kort geleden op de daarop doelende bekentenis van Petrus Zijn zegel gedrukt (hoofdstuk . 16: 17vv. ). Zij meenden dus juist om de  tegenstand  van  de  schriftgeleerden,  voor  wier  zuurdeeg  zij  zich  moesten  wachten (hoofdstuk . 16: 6 en 12), het buitengewone te moeten wagen; hun vraag naderhand (vs. 19): "waarom hebben wij hem niet kunnen uitwerpen?" geeft toch duidelijk te kennen, hoezeer zij zich bewust zijn van de juistheid van hun handelwijze, naar de omstandigheden en naar het gewicht van hun beweegredenen. Toen zij dan werkelijk deden, waartoe zij zich gedreven en even   gerechtigd   als   verplicht   gevoelden,   toen   kwam   het   werkelijk   zo,   zoals   de schriftgeleerden vooruit gezegd hadden: het zieke kind viel bij hun eerste bezwering in een

verschrikkelijk paroxysme op dezelfde wijze, als het naderhand weer het geval is, dat Jezus de knaap tot Zich laat brengen, nog voordat Hij Zijn machtwoord tot de duivel gesproken heeft (Mark. 9: 20); en toen de aanval voorbij was, lag het kind als dood neer, juist zoals naderhand toen de duivel uitvoer (Mark. 9: 26). Thans kwamen de Farizeën er met een zekere vreugde bij en hadden er veel vermaak in, dat zij zo’n gevolg voorspeld en met recht voor de onderneming  gewaarschuwd  hadden;  onder  het  volk  openbaarde  zich  echter  een  grote tegenstand,  omdat  de  discipelen  iets  goeds  ondernomen  hadden,  wat  zij  niet  konden volbrengen; zelfs de vader uitte bittere klachten tegen hen, ofschoon hij hen eerst tot  het beproeven van de genezing gedrongen had. Hetzelfde dat Petrus bij zijn wandelen op de zee overkomen was, overkwam nu de discipelen; in een vast en blij geloof had hij de gang op het water gewaagd, maar toen hij de sterke wind zag, schrok hij en begon hij te zinken (hoofdstuk . 14: 30); toen hadden zij moeten roepen: "Heere help ons!" en in het geloof, dat een vaste grond is van de dingen, die men niet ziet, geen tweede poging tot het bezweren van de duivel moeten doen (dat zou gelijk geweest zijn aan Mozes, die tweemaal op de rots sloeg in Num. 20: 11), maar de als dood daar neerliggende knaap bij de hand moeten grijpen en oprichten, zoals de Heere het doet (Mark. 9: 27). Daaraan denken zij niet, maar laten zich verschrikken door het tegenstreven van de boze geest, zijn schijnbare onmacht, die in de grond echter slechts een teken van zijn nederlaag is, de hoon van de schriftgeleerden en het woeden van het volk, en geven hun werk verloren. Zij misten de juiste rust en bedachtzaamheid, als zij de sterke wind zien, die tegen hen losbreekt; zij komen in een opgewondenheid van het gemoed, die de kracht van de geest, die te voren in hen was, terugdringt, en wantrouwen hun kracht, nog  voordat  de  slag  beslist  is  -  in  één  woord:  zij  laten  zich  door  de  verschijning overmeesteren en wekken de gave niet op, die in hen is, anders zou de knaap zich aan hun hand opgericht hebben en gezond geworden zijn op datzelfde uur, al het volk zou de naam van Jezus geprezen hebben, en de schriftgeleerden hadden niet kunnen zeggen, dat ook voor deze naam de boze geesten niet weken. De knaap komt echter pas langzamerhand weer tot bewustzijn,  en  geeft  in  zijn  diepe  uitgeputheid  en  zijn  nog  voortdurende  stomheid  alle tekenen, dat de onreine geest als overwinnaar op het veld gebleven is; de discipelen moeten het zich laten welgevallen dat de schriftgeleerden hen hevig kwellen met hun gesprekken, en kunnen er niets tegen doen, dat Jezus door het volk gehoond wordt, als iemand die de mensen bedroog en bewees een vals profeet te zijn, en dat ook de vader er reeds aan denkt, om als een in zijn hoop bedrogene weer weg te gaan, zo spoedig het kind zich maar wat zal hersteld hebben  van de verschrikkelijke nederlaag. Op dit  ogenblik komt  Jezus daar met  de Hem vergezellende drie discipelen; en wanneer het ook al geen glans van de verheerlijking zelf is, die nog op Zijn aangezicht  ligt, dan is het  toch de glans van de  altijd in Hem wonende majesteit, die ook anders na een lange omgang in het  gebed met  Zijn hemelse Vader op beslissende ogenblikken, door de bedekking van Zijn menselijke nederigheid heen schittert (Joh. 18: 6), deze treft de menigte, als zij Hem aanziet, ja vervult ze met ontzetting, omdat het schelden en lasteren hun nu als een misdaad voorkomt, gepleegd aan de Heilige Gods. Zij zoeken zich nu door Hem eerbiedig tegemoet te gaan uit hun verlegenheid te redden. De Heere  slaat  verder  geen  acht  op  de  begroeting;  daarentegen  trekt  Hij  Zich  de  door  de Farizeeën in het nauw gebrachte discipelen aan en wil met Zijn vraag: "wat twist gij met dezen?" zeggen: "Indien gij naar Mij zoekt, zo laat deze gaan. " De verhevenheid zowel van de verschijning van Jezus als van Zijn houding tegenover de tegenpartij boezemt de vader nieuwe moed in,  zodat  hij zijn zaak nogmaals de Heere zelf aanbeveelt; boete en geloof

beginnen daar reeds in zijn als met de wanhoop worstelend hart door te dringen; hij moet echter nog beter in de opvoedingschool opgenomen worden.

17. En Jezus, de vader antwoordende, richtte Zijn oog tot Zijn discipelen, en rekende hen nog enigermate onder het geslacht van Zijn tijd, van welks gezindheid zij nog veel bezaten, en waaronder zij nog niet als ware lichten schenen (Deut. 32: 5 Filippenzen . 2: 15). Hij zei: O ongelovig en verkeerd geslacht! hoe lang zal Ik nogmet u zijn, voordat gij wordt, zoals gij wezen moet? hoe lang zal Ik u nog in uw zwakheid en dwaasheid verdragen, voordat gij tot de  volkomen  leeftijd  zijt  opgegroeid  (Efe.  4:  13),  en  geschikt  zijt,  van  Mij te  getuigen, wanneer Ik niet meer zichtbaar in de wereld ben (Joh. 15: 27)? Brengt hem Mij hier. Onder zulke omstandigheden moet Ik nog alles zelf doen. Gij vader! moogt niet bij Mij tevergeefs hulp  gezocht  hebben.  Gij,  Mijn discipelen,  zult  in uw Meester  zien,  wat  ook  u  mogelijk geweest zou zijn, indien gij nog niet van zo’n ongelovige en verkeerde aard was geweest.

18. Toen de jongen midden in de kring was gebracht van het op elkaar dringende volk en van de rondom staande schriftgeleerden, in de onmiddellijke nabijheid van deheilige God, werd hij dadelijk door een nieuwe ontzettende aanval door de boze geest bezocht. Rustig en zonder Zich met de bezwering te haasten, onderhield Zich de Heere een tijd lang met de vader op de in Mark. 9: 21-24 beschreven wijze. En pas daarna sprak Jezus en bestrafte hem, de onreine geest, met deze woorden: Gij stomme en dove geest! Ik beveel u, ga uit van hem, en kom niet meer in hem. En de duivel scheurde eerst de knaap, en wel met zo’ngeweld, dat hij als dood neerlag; onder dit paroxysme ging hij van hem uit, zoals hem bevolen was, en het kind, door de hand van Jezus gegrepen en uit zijn toestand, die op de dood leek, opgericht, werd genezen van dat uur af. Allen ontzetten zich toen over de heerlijkheid Gods, die zij zo duidelijk in dit wonder zagen (Luk. 9: 43).

Met het woord: "brengt hem Mij hier" geeft de Heere de vader de belofte van Zijn zekere hulp. Als naderhand het zieke kind bij Hem gebracht wordt, en de onreine geest, die de macht van  de  Sterke,  die  tot  Hem  gekomen  is,  aanstonds  bemerkt,  dadelijk  toen  hij  in  de onmiddellijke nabijheid  van Jezus komt,  een herhaalde en ontzettende uitbarsting  van het lijden teweegbrengt, kan Hij, vóórdat Hij Zijn reddend woord spreekt, rustig deze uitbarsting laten uitwerken, zonder de vader meer op te leggen dan Hij kon dragen. Hij moet echter zo’n langzame behandeling, allereerst om Zijn discipelen, laten plaatshebben om tweeërlei reden. Deels  namelijk  moest  Hij  hen  in  bescherming  nemen  tegen  de  harde  verwijten  van  de schriftgeleerden en van het volk, waarmee men hun de poging tot genezing loonde, die hun met geweld  opgedrongen, maar mislukt was. De hen omringenden moesten de bijzondere moeilijkheid  van  dit  geval  leren  kennen,  opdat  zij  zouden  ophouden  de  tegenover  hun gerechtshof werkelijk onschuldigen te veroordelen, en daarom vraagt de Heere de vader van de knaap: "Hoe lange tijd is het, dat hem dit overkomen is?" Omdat het antwoord daarop luidt: "van zijn kindsheid af, " komt er een buitengewone moeilijkheid aan de dag, die dit geval duidelijk van andere gevallen van bezetenheid onderscheidt. Hier was nog in het geheel niet aanwezig een zichzelf bewust leven van de zieke, waaraan zich het eenvoudige bevel over de onreine geest had kunnen aansluiten, en hem een aandrang zou hebben kunnen geven tot tegenwerking, die de vijandige macht overweldigde. De knaap was reeds zo vroeg onder de macht van de boze gekomen, dat zijn menselijk wezen zich nog nooit ontwikkeld had; het

was eerder dan in de kiem verstikt, en wie daar wilde helpen, had niet alleen, zoals in andere gevallen, een oorspronkelijk, gezond leven weer te herstellen, hij had zo’n leven in zekere zin eerst te scheppen, en moest ook dit nieuwe leven beschermen tegen de boze. (De Heere zegt hier uitdrukkelijk, zoals Hij anders nooit spreekt, niet alleen: "ga van hem uit, " maar ook: "Kom niet meer in hem, " (Mark. 9: 25). Aan de andere zijde moest de Heere de discipelen ook voor ogen stellen, hoe hun geloof, hoe moedig het ook geweest was, eigenlijk toch altijd nog  ongeloof  was,  en  hun  houding  tegenover  de  macht  van  de  duisternis,  bij  al  hun vertrouwen op de grotere macht van de Zoon van God, toch nog verkeerd was. Daar toont de Heere  hun,  al  woedde  de  duivel  ook  nog  zo  erg,  en  al  gedroeg  hij  zich  als  een  sterk gewapende,  die  zijn  paleis  goed  bewaard  heeft,  een  heerlijke  rust  en  verhevenheid,  een goddelijke zekerheid van de overwinning en een het einde wachtend geduld, dat door niets zich laat verschrikken of bewegen, maar ook door niets zich voorwaarts laat dringen, maar vaste en afgemeten schreden doet op de wegen van God. Het is juist weer zo, als toen Hij op de zee wandelde (hoofdstuk . 14: 25), en in een ander opzicht ook weer als toen Hij tegenover de Kananitische vrouw stond (hoofdstuk . 15: 21vv. ); want toen de vader bij zijn antwoord een roerende schildering van de diepte en de omvang van het lijden van zijn kind voegt, om het medelijden op te wekken, laat Hij Zich door het medelijden alleen bewegen; maar juist omwille van deze vader, die in een adem aanspraak maakt  op de hulp en toch de Helper onteert door zijn "indien Gij iets kunt" (Mark. 9: 22), breidt Hij als een echte zielverzorger de handeling nog verder uit. De man heeft de schildering van het lijden van zijn kind met de veronderstelling gesloten, dat  de boze geest hem niet alleen pijnigt en kwelt, verwoest en ontrust, maar ook tot doel heeft hem te doden; en dat is geen valse beschuldiging geweest -want toen de duivel naderhand van het kind moest wijken, laat hij ten minste in diens toestand gelijk  aan de dood,  de schijn achter,  alsof hij hem gedood  heeft  om aan  te  duiden wat eigenlijk  zijn doel geweest  is.  De man geeft  dus de duivel wat  hem toekomt; hij is een mensenmoordenaar  van  begin  af  aan  en  het  is  zijn  eigen  lust,  evenals  van  de  hem ondergeschikte engelen, om om te brengen. De man wil Hem echter nog niet erkennen, die gekomen  is,  om het  werk  van  de  duivel te  verwoesten  en  de  zielen  van  de  mensen  te behouden, ofschoon de glans van Zijn goddelijke majesteit toch reeds in Zijn ogen geschitterd heeft, en het  woord van Zijn vriendelijke lippen hem zekere  hulp beloofd heeft. Naar de mening van zijn hart heeft hij in Jezus enkel met een duiveluitbanner te doen, wiens kunst men moet bewonderen, wanneer zijn werk gelukt. Wij begrijpen daaruit, dat de Heere tot doel had, eerst een onreine geest uit het hart van de vader te verbannen, eer Hij de stomme en dove geest uit het natuurlijk leven van het kind verdreef; wij zullen op zijn tijd deze genezing van de ziel nader beschouwen (Mark. 9: 23vv. ). Als die genezing op een verrassend gelukkige wijze gelukt is, zodat ook het omringende volk een zegen daaruit genoten heeft en door zijn aandringen te kennen geeft, dat nu de juiste tijd daar is om de duivel uit het kind te bannen, volgt die genezing in zo’n omvang, dat er niet alleen een uitdrijving van de duivel, maar ook een soort van opwekking uit de dood plaatsheeft (want zonder de oprichtende hand van de Heere zou het kind, nadat de duivel uit  hem gevaren was, toch niet uit zijn op de dood lijkende  toestand  ontwaakt,  maar  werkelijk  gestorven  zijn),  en  het  vergezellende  wonder vergunde  aan  de  schriftgeleerden  uit   deze  streek  niet   om  de  voetstappen  van  hun ambtsbroeders aan de overzijde van het meer te drukken, en ook in betrekking tot dit laatste van de beide wonderen, aan bezetenen gebeurd, te zeggen: "Hij drijft  de duivel uit  door Beëlzebul, de overste van de duivels. " Het is bovendien het laatste teken, dat Jezus vóór Zijn

vertrek uit Galilea (hoofdstuk . 19: 1) openlijk gedaan heeft; de Vader heeft daar het kleed van Zijn onschuld en gerechtigheid rein gewassen van al het slijk, dat de boosheid erop heeft willen werpen, en er blijft voor de oog- en oorgetuigen slechts over, om zich te ontzetten over al de heerlijkheid Gods.

19. Toen Hij nu in het huis (Mark. 9: 28) was gegaan, dat Hij in die streek tot verblijfplaats had gekozen, kwamen de discipelen tot Jezus alleen. Zij hadden een vraag te doen, die niet voor het openbaar geschikt was, en zeiden: Waarom hebben wij hem niet kunnen uitwerpen? Wij zijn toch Uw discipelen, die Gij macht gegeven hebt over de boze geesten. Ligt de schuld aan onze volmacht, dat dezeniet onbegrensd is, of ligt zij aan ons, dat wij de zaak niet op de juiste wijze hebben aangepakt?

Onderzoekt men ook in onze dagen wel, waarom men in zijn ambt zo weinig kan verrichten? Ach, men is tevreden als men slechts zijn uren vol heeft en men zijn geld daarvoor kan innen. Men begeert de geest niet uit te drijven, waarmee men overeenstemt, anders zou men het met zichzelf oneens moeten worden. - Ja! hoevelen zouden zelf niet moeten worden uitgedreven, als geesten, die niet uit God zijn!

20. En Jezus zei tot hen: Omwille van uw ongeloof kon gij de boze geest niet uitdrijven, zoals Ik reeds in Mijn bestraffend woord (vs. 17) te kennen gaf. Wat uw volmacht aangaat, die is tot neerwerping van allersterksten (2 Kor. 10: 4); a) want voorwaarzeg Ik u ten opzichte van het  verrichten van de goddelijke werken,  wat  Ik  ten opzichte van het  verkrijgen van de goddelijke genadegiften de vader van het kind gezegd heb (Mark. 9: 23), als gij een geloof had als een mosterdzaad, zou gij alles vermogen. Als gij waarlijk geloof had, niet een dat bij elke uiterlijke schijn in de grond van de zaak toch eigenlijk ongeloof is, maar geloof, al is het naar buiten nog weinig schitterend, al is het nog slechts een begin, een kiem, zo zou gij u nooit teleurgesteld zien. Gij zou dan in letterlijke zin doen, wat men bij wijze van spreken zegt (Job 9: 5); gij zoudt tot deze berg, die hier aan de weg staat, zeggen: Ga heen van hier daarheen, opdat ik voor mij ruimte verkrijg! en hij zal heengaan, hij zal dadelijk aan uw bevel gehoorzamen. En wat gij ook mocht willen doen, niets zal u onmogelijk zijn. In het geloof, zo verre gij het werkelijk hebt, niet maar in het algemeen bezit, maar het ook steeds gereed hebt, en vasthoudt op het ogenblik, dat gij het moet betonen, wandelt gij Gods weg, en dan gaat God ook uw weg, en staat u Zijn almacht ten dienste.

a)MATTHEUS. 21: 21 Luk. 17: 6

21. Maar zo’n geloof, als Ik bedoel, hebt gij juist in het beslissend ogenblik laten varen. Gij hebt u laten afschrikken door het rumoer van de duivel, waardoor hij uwilde wijs maken, dat het onmogelijk was hem uit te bannen. Gij hebt u dus bevreesd laten maken. Merkt dan op: dit geslacht van onreine geesten, dat zich zo diep heeft genesteld en alles in de mens in zijn bezit heeft genomen, als bij die knaap, vaart niet uit, zonder eerst een groot leven te maken en alles tot tegenweer te beproeven. Dan komthet erop aan, vast te houden wat gij hebt, de kroon zich niet te laten ontnemen. Gij moet dan staan in het geloof, mannelijk en sterk zijn. Daartoe zijt gij echter niet anders in staat dan door bidden en vasten. Voortdurend moet uw leven een leven in bidden en vasten zijn, zoals gij dat in Mij ziet. Door bidden verenigt gij u met God,

door  vasten  hebt   gij  u   van   de   wereld  afgezonderd,   en  dan  heeft   de  duivel  geen aanknopingspunt om u bang te maken; maar wel heeft God vrije toegang om u Zijn macht te schenken.

Eigenlijk  valt  ieder  onderscheid  weg  tussen  weinig  en  veel,  groot  en  klein  geloof;  de geringste mate van werkelijke, levende macht van het geloof, door geen ongeloof of twijfel op het  ogenblik  verstoord,  is  eveneens  toereikend  om  de  grootste  dingen  te  doen,  als  een werkelijk brandend vonkje een geheel woud aansteekt; want geloof blijft geloof, ongeloof blijft ongeloof! De Heere legt de almacht van God in de hand van ons geloof, en zegt, dat het geloof, omdat het de almacht aangrijpt, daarin wonderen kan uitwerken.

Het geloof kan het daarom niet te doen zijn, in letterlijke zin bergen van de aarde te verzetten; wanneer het echter werkelijk daarom te doen kon en moest zijn, zo zou het werkelijk bergen kunnen verzetten, want het geloof is één worden en aansluiten van het hart met de almacht van God. Het  kleinste, fijnste zaadje van dit  werken in God kan de meest  buitengewone dingen teweegbrengen en alles moet voor het geloof zeker mogelijk zijn, omdat bij God alles mogelijk  is;  daarom  hangt  het  geloof  ook  niet  af  van  menselijke  willekeur,  het  is  niet eigenwillig zoals menselijke dweperij.

Laat ons door de geschiedenis van de verheerlijking een blik slaan in het welgevallen, dat de Vader heeft aan de Zoon, in de eerbied, waarmee de bewoners van de onzichtbare wereld Zijn aardse loop begeleiden, over hun kennis van de aardse dingen, in het rijp zijn van Jezus voor het dadelijk ingaan in de eeuwigheid; daarentegen is het woord, dat Hij hier gesproken heeft: "dit geslacht vaart niet uit dan door bidden en vasten, " een blik in de zedelijke arbeid, die Zijn ambt van Hem geëist heeft; want de natuurlijke betekenis van het  woord is, dat niet alleen voor de discipelen, maar ook voor de Meester de overwinning slechts door de sterkste aandrang van de ziel tot het gebed om Gods kracht te behalen is, en deze aandrang slechts door de ernstigste worsteling van de ziel te verkrijgen was.

De mens moet zijn vleugels uitslaan, wanneer hij in het geloof wonderen wil doen; hij moet zich biddend aan de wil van God aansluiten en zich in dezelfde mate vastende van de wereld losmaken, dan kan hij, vrij in God, tegenover de wereld, de bergen in de wereld verzetten. Hoe groter echter het kwaad is, dat hij bedwingen moet, des te groter moet zijn oefening zijn in deze beide stukken, dus in het leven van het geloof. De discipelen hadden misschien een kleiner, duivels lijden kunnen bedwingen, met hun geloof, dat zwak geworden was, dat zij door  bidden en vasten  in de tijd  van hun aanvechting  niet  genoeg  gevoed  hadden; maar wanneer zij deze soort van bezetenheid, deze vreselijke gebondenheid van een mens, die van zijn kindsheid af prijsgegeven was aan alle verstorende invloeden, wilden wegnemen, dan moesten zij toegerust zijn met een geloof, dat in de levendigste energie, in gehele spanning en beweging tussen zijn beide levenspolen, bidden en vasten, begrepen was.

Dat is de tegenwoordigheid van geest bij de discipel van Jezus, dat hij door hetgeen hem ontmoet zich niet laat verschrikken of betoveren; zodra hij bedenkt wie Hij is, en wat Hij heeft, houden zij op invloed op hem uit te oefenen. Wat de duivel ook doet, hoe hij zich ook gedraagt, hoe schrikverwekkend hij zich ook vertoont - zo vermaant de Heere Zijn discipelen

- staat slechts in het geloof, bewaart het, zijt nuchter (1 Petrus . 4: 8; 5: 8), en niets zal u onmogelijk zijn. "

In plaats van het sterke altijd toegeruste geloof echter, waarvoor ook de ergere soort van duivels  moet  wijken  (het  "uitvaren"  schijnt  op  ergere  en  sterkere  duivels  te  duiden,  die moeilijker  uit  te drijven zijn),  noemt  Hij zeer  belangrijk  het  bidden en vasten; Hij dringt daardoor dieper in de zaak en geeft ook ongevraagd antwoord op de tweede vraag, die de discipelen zouden doen: waarom hadden wij dan geen geloof, maar ongeloof? Gij hebt het geloof niet genoeg bewaard, geoefend; dit gebeurt door gebed. Wie in het gebed leeft, leeft in het geloof, en wanneer wij biddend gevonden worden bij het een of andere geval, dan zal het ook duidelijk worden, hoe veel het ernstige gebed van ons geloof vermag. Het bidden wordt ook geholpen door het  vasten, de nuchterheid! en matigheid  van het  leven, die de geest sterken kan tegen het vlees. Het woord betekent  echter meer algemeen de afkeer van de wereld, die het naderen tot God gemakkelijker zal maken.

Deze woorden schijnen een vriendelijke bestraffing voor de discipelen te bevatten. Wellicht waren zij door vroegere voorspoed te zeer verheven geworden. Wellicht waren zij in hun Meesters afwezigheid minder ijverig geweest in het gebruik van de middelen, dan wanneer zij zich in Zijn nabijheid en onder Zijn oog bevonden. In elk geval ontvangen zij een duidelijke aanwijzing van de Zaligmaker, dat  zij toch de strijd tegen de duivel niet  te  licht  moeten achten. De Heere waarschuwt hen, dat de overwinning op de overste van deze wereld niet zo gemakkelijk wordt behaald. Zonder vurig gebed en aanhoudende zelfverloochening zouden zij het dikwijls ondervinden, dat zij machteloos waren en de nederlaag kregen. De les, die hierin voor ons ligt opgesloten, is van zeer groot gewicht. "Zeer ware het te wensen, " zegt Bullinger, "dat dit gedeelte van het Evangelie evenzeer naar onze zin was, als die plaatsen, waarin  ons  vrijheid  verkondigd  wordt.   "  Wij  zijn  allen  geneigd  onze  godsdienstige verrichtingen   op   een   gedachteloze,   slordige   wijze   te   verrichten.   Evenals   Israël,   dat hoogmoedig was geworden door de val van Jericho, zeggen ook wij lichtelijk tot onszelf: "De mannen van Ai zijn weinigen; " (Joz. 7: 3) "het is niet nodig daarvoor al onze krachten te gebruiken. " Evenals Israël leren ook wij dikwijls door bittere ondervinding, dat men in een geestelijke strijd niet zonder een hevig gevecht zegeviert. Met de ark van God moet nimmer op oneerbiedige wijze worden omgegaan. Het werk van God moet nimmer op zorgeloze wijze worden verricht. Mochten wij allen de woorden van de Zaligmaker tot Zijn discipelen recht ter harte nemen, en daarvan een praktisch gebruik maken! Hetzij wij ons op de kansel of het platform bevinden, - hetzij wij in de zondagschool arbeiden, of met huisbezoek bezig zijn -hetzij wij met onze huisgenoten het Woord van God lezen of bidden, of voor onszelf de Bijbel onderzoeken - laat ons ijverig waken over onze geest. Wat wij ook doen, laat ons dat "doen met  al onze macht" (Pred. 9: 10). Het  is een gevaarlijke misstap zijn vijanden minder te achten dan zij inderdaad zijn. Hij die voor ons is, is meer dan die tegen ons is, - maar met dat al is nochtans hij, die tegen ons is, geenszins gering te achten. Hij is de "overste van deze wereld. " Hij is een sterk gewapende, " die zijn huis bewaart, en die niet daaruit zal gaan en zijn goed verlaten zonder strijd. Wij hebben de strijd niet tegen vlees en bloed, maar tegen de overheden en machten (Efe. 6: 12). Het is noodzakelijk dat wij de gehele wapenrusting van God aandoen, en niet alleen aandoen, maar ook gebruiken. Wij kunnen ons verzekerd houden, dat zij, die de meeste overwinningen behalen over wereld, vlees en duivel, diegenen zijn, die

het  meest  in het  verborgen bidden en  "hun  lichaam bedwingen, en het  tot  dienstbaarheid brengen. " (1 Kor. 9: 27).

22. Daarna verlieten zij weer de streek boven Caesarea Filippi, waarschijnlijk om het meer Merom reizende. a) En toen zij in Galilea verkeerden, zei Jezus tot hen, waarschijnlijk ten gevolge van Zijn woord in vs. 17 hoe lang zal Ik nog met u zijn? hoe lang zal Ik u nog verdragen? De Zoon des mensen zal overgeleverd worden in de handen van de mensen. Later zal Ik u duidelijker zeggen, welke mensen Ik bedoel (hoofdstuk . 20: 18vv. ).

a)MATTHEUS. 16: 21 Mark. 8: 31; 9: 31; 10: 33 Luk. 9: 22, 44; 18: 31

23. En zij zullen Hem, zoals Ik u reeds bij Caesarea gezegd heb, doden en op de derde dag zal Hij opgewekt worden. Legt gij deze woorden in uw oren (Luk. 9: 44). En zij konden, wat Hij van Zijn dood zei, zich niet als mogelijk denken, maar waagden het niet om nadere verklaring te vragen. Zij gaven hun verstand gevangen onder de gehoorzaamheid van het  geloof en werden zeer bedroefd. Maar door het woord, dat de Heere omtrent Zijn opstanding op de derde dag gesproken had, werden zij weer opgericht, vertroostten zij zich overhet spoedige herstel van Zijn rijk en geraakten nu zelfs in een strijd, wie de meeste zou zijn (hoofdstuk . 18: 1).

IV. Vs. 24-27. Toen de Heere na een lange afwezigheid van Kapernaüm thans weer daarheen terugkomt,  staat  Hem de  nieuwe  gemeente,  die  Hij intussen  tot  een  eigen  genootschap, afstammend van het Joodse volk, tot Zijn gemeente verheven heeft, reeds levendig in haar toekomstige  vorm  voor  de  geest.  Hij  verkrijgt  dan  ook  aanstonds  aanleiding  om  Zijn gemeente  voor  te  stellen  als  een  vrije  gemeente,  van  de  gemeente  van  de  oude  tempel afgezonderd naar de geest, en toch vóór de tijd van de uiterlijke afzondering, die eerst allengs volgde, nog vrijwillig aan haar dienstbaar en met de ontvangen gaven ook schatplichtig. De aanleiding,  zoals  deze  tekst  ons die aangeeft,  is de aanmaning  om de tempelschatting  te voldoen door de Joodse ontvangers van die belasting. De Apostel, die het onderricht van Jezus ontvangt, is Petrus, die eerste steen in het gebouw van de nieuwe gemeente. Wat de vis aangaat, die tot zijn angel wordt geleid om het bedrag van de belasting te voldoen voor zich en  Zijn  Meester,  is  het  hetzelfde  of  wij  een  wonder  van  Jezus’  almacht  of  van  Zijn alwetendheid voor ons hebben.

24.  Op  hun  tocht  door  het  noordoostelijk  gedeelte  van  Galilea  (vs.  22)  werden  alle hoofdplaatsen gemeden en maakte men gebruik van nevenwegen of veldpaden om niet met de mensen  in  aanraking te komen (Mark. 9: 30). En toen zij te Kapérnaüm, dat  zij 5 of 6 maanden  geleden  hadden  verlaten  (hoofdstuk  .  15:  21),  ingekomen  waren,  werd  hun terugkomst spoedig bekend. Toen gingen tot Petrus, die zich buiten op de straat liet zien, terwijl Jezus Zich in een huis bevond, die de didrachmen ontvingen, de jaarlijkse belasting voor de tempel 30: 15"), en zeiden: Uw Meester, betaalt Hij de didrachmen niet, evenals alle andere Israëlieten. Hij heeft dat in vorige jaren gedaan, zodat het zeker toeval is en geen opzet, dat het dit jaar nog achterstallig is?

Een didrachme bedroeg naar de bepaling van de wet "een halve sikkel, naar de sikkel van het heiligdom, " en werd in de tijd van Jezus, zoals uit Josefus (6 Judith 7, 6, 6) blijkt, in twee drachmen verdeeld, wat daarmee overeenkomt, dat Josefus naderhand (Arch. III, 8. 2) de gehele sikkel naar zijn woorden op 4 attische drachmen berekent; het laatste blijkt ook uit den in vs. 27 aangehaalde stater, het gangbaarste attische stuk zilvergeld, dat weliswaar ver boven het gewicht van de heilige sikkel was, maar dat overige geld was naar alle schijn voor het opgeld, dat bij de inwisseling tegen de sikkel van het heiligdom nog bijbetaald moest worden. Naar de Talmoed werd die schatting in drie termijnen door de inwonende Joden, enige weken vóór pasen, door de dichtbij wonenden met Pinksteren, en door degenen die veraf woonden met het loofhuttenfeest betaald. Reeds op de eerste dag van de maand Adar (die in het jaar 29 n. Chr. op 6 maart viel) werd er door het land uitgeroepen, dat die schatting geheven werd, en dan werd zij tussen de 15e en 25e van die maand (20-30 maart) betaald. Uit onze chronologie blijkt, dat de discipelen juist toen door  Jezus uitgezonden waren, en Hij zelf Zich niet in Kapernaüm, Zijn eigenlijke woonplaats (hoofdstuk . 9: 1) bevond, waar Hij schatplichtig was. Toen Hij op 17 april de terugkerende discipelen daar weer ontmoette, ging Hij op het gerucht van de ter doodbrenging van de Doper en van de plannen van Herodes dadelijk van daar, en ook na het terugkeren van de spijziging van de vijfduizend bleef Hij slechts de eerste paasdag daar, terwijl Hij Zich reeds op de volgende dag op reis begaf door het land Gennesareth. Zijn verder verblijf te Kapernaüm is evenzeer slechts van korte duur geweest en na het terugkeren uit Nazareth werd Hij geheel uit Kapernaüm verdrongen, zodat Hij naderhand in 5-6 maanden niet teruggekomen is. Zo doende hebben de ontvangers van de tempelschatting, die anders, wanneer iemand voor de 25 Adar niet betaald had, dadelijk pand namen, in deze gehele tijd geen gelegenheid gevonden, de schatting van Jezus en de discipelen in te vorderen, en kunnen pas nu, als met het einde van september de uiterste termijn van betaling wegens het nabij zijnde loofhuttenfeest gekomen is, de gelegenheid waarnemen. Dat er van een achterstallige invordering, niet van een tijdige betaling sprake is, blijkt uit hun vraag zelf. Hoe kwam het echter, dat de Heere, nadat Hij in de jaren 27 en 28 de tempelschatting zonder uitstel betaald heeft, zoals uit het antwoord van Petrus in het volgende vers dadelijk blijkt, in het jaar 29 de zaak liet dralen, en er zich in het geheel niet om bekommerde? Blijkbaar beschouwde Hij Zich en Zijn discipelen,  sinds  Hij in de bergrede de wet  van het  verbond  van het  Oude Testament ontbonden heeft, als met recht gescheiden van het verbond van de oude theocratie en in het  bijzonder  met  de aanvang  van de  op  de  halfjarige stilstand  van het  einde van september 28 tot het einde van maart 29 volgende periode van Zijn werkzaamheid was Zijn betrekking tot de Joodse tempel, evenals die van de apostelen ontbonden; Hij bezocht noch het paas- noch het pinksterfeest van het jaar 29, maar bereidde de stichting van de nieuwe tempel voor, waarvan Hij reeds met pasen 27 de Joden geprofeteerd heeft (Joh. 2: 19vv. ); hoe zou Hij anders een schatting hebben kunnen betalen, die tot het onderhouden van de Joodse tempel en voor de behoeften van de oudtestamentische godsdienst bestemd was? Hij had het de Joden veeleer moeten laten bemerken, dat het met het gehele wezen van hun godsdienst, waarvoor  zij  in  hun  verblinding  zo  ijverden,  nu  op  het  einde  ging,  en  voortaan  het Christendom in de plaats van het Jodendom kwam. Zij moeten ook iets gemerkt hebben van Zijn  eigenlijke  mening,  waarom  Hij  achterstallig  bleef;  zij  moeten  Zijn  gedrag  zodanig verklaard hebben, dat  Hij Zich voor de Messias van Israël hield, en daarom het  recht  in aanspraak nam geen schatting  te betalen.  Daarom handelen de ontvangers  niet  met  Hem zonder eerst te overleggen, maar vragen voorzichtig aan Petrus, of zij de Meester van hem en

zijn medediscipelen eveneens tot de betaling van de schatting zouden aansporen, of dat zij een weigerend antwoord van Hem moesten verwachten. Petrus wist niets van de bedoeling van de Heere, toen Hij achterstallig bleef; voor hem was het slechts bij toeval, door de uiterlijke omstandigheden  veroorzaakt,  en  hij  antwoordde  daarom  geheel  argeloos  op  de  tot  hem gerichte vraag: "Ja. " Het was ook zeer goed, dat hij zo kon antwoorden, en de Heere had zeker  met  voorbedacht  tot  hiertoe  nog  niets gezegd,  dat  deze onbekendheid  zou hebben kunnen wegnemen; maar nadat zij haar dienst gedaan had, moest in haar plaats iets anders komen, namelijk een bepaalde aanwijzing van de plaats, die de Christelijke gemeente, die uit Israël vergaderd zou worden, zou innemen tegenover de Joodse tempel tot op de tijd, dat zij met die beiden door God zouden worden teniet gedaan. Hiermee hebben wij ons de weg gebaand om het volgende te verstaan, en vermoeden ook welk bijzonder belang Mattheus naar de gehele bedoeling van zijn Evangelie bij de geschiedenis heeft, zodat hij die in zijn Evangelie heeft opgenomen; op Christelijke gemeenten uit de heidenen heeft zij geen nadere betrekking,  waarom  zij  ook  door  de  beide  andere  Evangelisten  (Markus   en  Lukas) overgeslagen wordt.

25. Hij (Petrus) zei: a) Ja, onze Meester is gewoon de didrachmen te betalen; ik zal Hem aanstonds daaraan herinneren. En toen hij in huis gekomen was, want de Heere woonde te Kapérnaüm in zijn huis 8: 15"), voorkwam hem Jezus, die wel wist, wat daar buiten tussen hem en de heffers van de belasting was besproken. Nog voordat hij iets daarvan zei (Joh. 1: 48; 2: 24vv. )begon de Heere naar Zijn gewoonte bij wijze van gelijkenis en door vragen en antwoorden verklaring te geven (Mark. 8: 19vv. Luk. 7: 42), zeggende: Wat dunkt o, Simon! de  koningen  van  de  aarde,  van  wie  nemen  zij  tol,  belastingen  van  zaken,  of  schatting, hoofdelijke belasting? Van hun zonen, de leden van hun koninklijk huis, of van de vreemden, van degenen, die niet tot hun huisbehoren, van hun onderdanen?

a)MATTHEUS. 22: 21 Rom. 13: 7

26. Petrus hoefde niet lang over het antwoord te denken en zei tot Hem: van de vreemden, van hen, voor wie zij heersers, en niet van hen, voor wie zij vaders zijn. Jezus zei tot hem, uit dat antwoord een gevolgtrekking afleidende: Zo zijn dan de zonen vrij, en overeenkomstig de regel (hoofdstuk . 20: 25), die in het wereldse geldt, zouden dan ook de kinderen in het huis van God vrij zijn van belasting voor het huis van God.

27. Maar opdat wij hun, die de didrachmen van ons verlangen, geen aanstoot geven, zo willen wij van geen vrijheid spreken, waarvan zij geen verstand hebben, en waarom zij ons voor verachters van de tempel zouden aanzien, en over ons zouden toornig worden. Ga heen naar de zee, het meer Gennesareth, werp de angel uit, en de eerste vis, die uit het water opkomt, neem die, trek hem op het land, en zijn mond geopend hebbende om de angel daaruit te halen, zult gij een stater, een stuk geld van vier drachmen vinden; en neem die als een gave van God, u  tot  dat  bepaalde  doel  geschonken,  en  geef  hem  aan  hen,  aan  de  ontvangers  van  de tempelschatting,  tot  voldoening  voor  Mij  en  voor  u,  hoewel  gij,  zowel  als  Ik,  reeds vrijgemaakt zijt (Joh. 8: 36).

Wij kunnen de mening van de uitleggers niet delen, dat Petrus met zijn "ja" de ontvangers van de tempelschatting een overijld, onoverlegd antwoord gegeven heeft; ook niet die, dat  de Heere onder de "kinderen" eigenlijk slechts Zichzelf bedoelt, zodat Hij Zich als de Zoon van God bevrijd rekent  van de schatting aan de tempel van God; de laatste is een verkeerde gedachte (van alle aanspraak op vrij zijn van de verplichtingen en vervullingen van de leden van de Joodse gemeente, die Jezus, terwijl Hij Gods Zoon was, had kunnen opheffen, heeft Hij eerst met de besnijdenis en daarna met het ontvangen van de doop uitdrukkelijk afstand gedaan). Die mening wordt daardoor weerlegd, dat de Heere niet van de Zoon, maar van zonen  of  kinderen  in  het  algemeen  spreekt,  en  Zich  met  het  "Mij"  (opdat  wij  hen  niet ergeren") met Petrus tot een gezin van God samensluit. Omdat er bij de beweerde vrijheid van schatting te betalen, geen sprake is van Christus’ Zoonschap van God, maar van het gezin van God, moet men ook in betrekking tot het eerste punt erkennen, dat Petrus met zijn "Ja" geheel gerechtvaardigd is, en hij de ontvangers in het geheel niet anders kon antwoorden, dan hij geantwoord heeft. Hij bevestigt slechts het feit, dat zijn Meester in vroegere jaren de schatting betaald heeft; het behoeft in zover slechts een verbetering, omdat hij het verder betalen voor iets, dat vanzelf spreekt, en het achterblijven van de betaling in dit jaar voor toevallig door de omstandigheden veroorzaakt houdt. Zo moest hij echter de zaak aanzien, zo lang hij nog niet in het  doel en de mening van Jezus ingewijd was.  Veel gemakkelijker komt  men tot  het verstaan van het eigenlijke doel, waar Jezus heen wil, wanneer men van de kinderen, die vrij zijn, intussen afziet, en daarentegen de vreemden in het oog houdt, die de schatting betalen moeten, zoals dan Jezus ook Zijn vraag aan Petrus zo inricht, dat de schatplichtigheid van de vreemden op den voorgrond treedt en de vrijheid van de kinderen er als een natuurlijk gevolg bijkomt. Dan krijgt men de volgende gedachtengang. Daardoor, dat God, de Koning van het oudtestamentische verbondsvolk, alle leden van dit volk aan een schatting onderworpen heeft, heeft Hij hen nog uitdrukkelijk voor vreemden verklaard, en Zich tot hen in de verhouding geplaatst  van  een  heerser,  niet  van  een  vader.  De  oorspronkelijke  bestemming  van  de schatting (een verzoening van de ziel te zijn voor hem, die ze betaalt) geeft ook de reden aan, waarom  het  in  de  oudtestamentische  theocratie  niet  anders  kon  zijn:  het  juiste  losgeld ontbreekt nog (hoofdstuk . 20: 28), met de betaling waarvan dan de betaling van de halve sikkel haar eigenlijke betekenis verliest. Met het begin van Zijn werkzaamheid in het jaar 29 begint de Heere dit losgeld met opoffering van Zijn eigen leven te betalen, en al duurt het dan ook nog meer dan een vol jaar, eer dat offer werkelijk volgt, zo is die periode dan toch nu ingetreden, waarin alles er zich op voorbereidt en alles erop doelt. Juist Petrus, die bij de bekendmaking van Zijn lijden in hoofdstuk . 16: 21 gezegd heeft: "Heere, wees U genadig! dit zal U geenszins overkomen, " moet ten minste soms, omdat op hem de nieuwe gemeente gebouwd is, leren voelen, welk onderscheid er is tussen het Oude en het Nieuwe Verbond (vgl. Gal. 4: 21vv. ), en dat het lijden en sterven van Christus juist het middel is tot loskoping uit de gevangenschap van de uiterlijke inzettingen, het losgeld tot verwerving van de vrijheid van de kinderen van God (1 Petrus . 1: 18vv. ; 2: 24). Tegelijk moet hij uit d eigen mond van de Meester een onderwijzing ontvangen, in welke verhouding de nieuwe gemeente zich tot de tempel en de godsdienst van het oude verbondsvolk moet plaatsen. Op zichzelf beschouwd heeft deze Christelijke gemeente niets meer van deze tempel en die godsdienst te verwachten en erbij te zoeken. Wat zal hun de voorbeeldelijke offerdienst nog helpen, niet het bloed van de ossen en bokken, dat toch niet naar het geweten volkomen kan maken degenen, die de godsdienst doet, terwijl zij het bloed van Christus heeft, dat het geweten reinigt van de dode

werken tot de dienst van de levende God (Hebr. 9)? Zij van haar zijde kan zich losmaken van de tempel en zijn schatting; zij is vrij. Dat plaatst de Heere ook uitdrukkelijk op de voorgrond, terwijl Hij het antwoord van Petrus door eigen gevolgtrekking verder voert. Maar men moet hier nog terugzien, namelijk op hen, die nog gevangen zijn onder de uiterlijke inzettingen, nog gehouden aan de tempel en de offerdienst. Deze mogen niet geërgerd  worden, maar Petrus moet nog aan meer dan aan zijn Christelijke vrijheid denken, ook aan zijn beroep als mensenvisser (hoofdstuk . 4: 19). De evangelische prediking  van het  heil zou dadelijk in Israël alle aantrekkingskracht verliezen, de harten, die nog ingenomen waren voor het oude heiligdom, zouden zich geheel voor de prediking van Christus sluiten, wanneer Christus hun met een schijn van recht, een verwoester van dit heiligdom moest toeschijnen. Aan dit zijn apostolisch  beroep,  aan  de  gezegende  werkzaamheid  waarvan  hij  vóór  alle  dingen  moet blijven denken, herinnert hem de wijze, waarop hij het vier drachmenstuk moet verschaffen. Dat hij echter met de betaling van de tempelschatting, door de stater, die hij in de mond van de vis gevonden heeft, zijn Christelijke vrijheid  van  de  Joodse tempel en godsdienst  niet afstaat, maar die slechts terughoudt in het belang van hen, die nog bekeerd zullen worden, daarvoor is hem eveneens borg de wijze, waarop de Heere het bedrag betaalt. Uit de algemene kas van Jezus en de discipelen had het bedrag niet betaald mogen worden; het zou dan van Zichzelf genomen zijn; dan zou de schatting naar hetgeen bij 1 Kron. 21: 24 aangemerkt is, het karakter van een offer hebben, van een zoengeld voor de eigen ziel, dat zij juist niet meer mocht hebben. Daar het echter een geldstuk is, dat iemand uit de Joodse gemeente aan de oever van de zee verloren, en dat de vis opgeslokt heeft, om het bij de oplossing van de angel uit het lichaam naar de mond te brengen, zo is hij genomen van degene, in wiens dienst hij betaald  wordt,  zo  is  bij  alle  wegneming  van  ergernis  in  het  belang  van  de  apostolische wijsheid de Christelijke vrijheid toch nog volledig bewaard. Het berust dus op een feitelijke verklaring van de wil van de Heere, die Hij ingekleed heeft in deze wonderbare gebeurtenis, die door de onverstandigen reeds dikwijls genoeg voor zinloos en doelloos gehouden is, maar die  in  waarheid  geheel  beantwoordt  aan  de  zinnebeeldige  leerwijze  van  de  Heere.  Toen naderhand  de  Christelijke  gemeente  te  Jeruzalem  zich  niet  van  het  oudtestamentische heiligdom  losgescheurd  en  een  eigen  kerk  gesticht  heeft,  maar  veeleer  bij  de  Joodse volksgemeente en haar godsdienst gebleven is, totdat die haar met geweld verstiet, had dat waarlijk ook zijn grote gevaren, zoals wij bij de beschouwing van de geschiedenis van de apostelen zullen zien; toch heeft de brief aan de Hebreeën op zijn tijd het zijn gedaan, om deze gevaren te overwinnen. Wij sluiten met een woord van P. Lange, waarvan de toepassing wij op de wijze van behandeling van onze geschiedenis bij hemzelf gemist hebben, dat echter na de hier voorafgegane verklaringen helder en duidelijk wordt: "De omstandigheid, dat de Evangelist niets bericht van de uitvoering van het bevel, kan in het minst de opvatting niet verzwakken, dat de uitvoering met het bevel overeengekomen is; het bewijst slechts, dat het de Evangelist bij voorkeur om de geestelijke zin van deze geschiedenis te doen is geweest, niet  om  haar  uiterlijk  verloop;  de  geestelijke  zin  is  echter  de  typische  regeling  van  de betrekking tussen de vrije evangelische gemeenschap en de wettische symbolische gemeente in het tijdvak van het uitgaan van de ene uit de andere. "

Merken wij vervolgens op, dat de almachtige kracht van de Heere zich uitstrekt over al het geschapene. Hij maakt een vis tot Zijn betaalmeester. Hij maakt dat een stom schepsel de didrachmen levert om aan de eis van de ontvanger te voldoen. Terecht zegt Hiëronimus: "Ik

weet niet wat in deze het meest te bewonderen, de voorwetenschap van de Zaligmaker of Zijn grootheid. " Wij zien hier de letterlijke vervulling van de woorden van de Psalmdichter: "Gij doet Hem heersen over de werken van uw handen; Gij hebt alles onder Zijn voeten gezet; -het  gevogelte  van  de  hemel  en  de  vissen  van  de  zee;  hetgeen  de  paden  van  de  zee doorwandelt"  (Ps.  8:  7-9).  Eindelijk  zien  wij  in  deze  verzen  de  gewilligheid  van  de Zaligmaker om, zo mogelijk, toe te geven, in plaats van aanstoot of ergernis te geven. Hij had met volle recht kunnen eisen, dat men Hem van het betalen van de didrachmen gespaard zou hebben.  Hij,  die  de  Zoon  van  God  was,  behoefde  voorzeker  niet  te  betalen  voor  het onderhoud van "Zijn Vaders huis. " Hij, die "meer was dan de tempel, " had voorzeker het recht, zich aan de belasting, tot onderhoud van de tempel geheven, te onttrekken. Onze Heer doet  het  nochtans  niet.  Hij  eist  voor  Zich  die  uitzondering  niet.  Hij  wil  dat  Petrus  de gevraagde schatting zal betalen. Tevens geeft Hij de redenen op, die Hem daartoe nopen. Het moest zo gebeuren "om hun geen aanstoot te geven. " Zeer juist zegt bisschop Hall: "Veel liever deed de Zaligmaker een wonder, dan dat Hij aanstoot gegeven zou hebben, ook zelfs aan een ontvanger van de didrachmen. "

